
Sarga 002
नारदस्य तु तद्वाक्यम् श्रुत्वा वाक्य विशारदः |
पूजयामास धर्मात्मा सह शिष्यो महामुनिः || १-२-१

यथावत् पूजितः तेन देवर्षिः नारदः तथा |
आपृच्छैव अभ्यनुज्ञातः स जगाम विहायसम् || १-२-२

स मुहूर्तं गते तस्मिन् देवलोकम् मुनिः तदा |
जगाम तमसा तीरम् जाह्नव्यात् अविदूरतः || १-२-३

स तु तीरम् समासाद्य तमसाया मुनिः तदा |
शिष्यम् आह स्थितम् पार्श्वे दृष्ट्वा तीर्थम् अकर्दमम् || १-२-४

अकर्दमम् इदम् तीर्थम् भरद्वाज निशामय |
रमणीयम् प्रसन्न अम्बु सन् मनुष्य मनो यथा || १-२-५

न्यस्यताम् कलशः तात दीयताम् वल्कलम् मम |
इदम् एव अवगाहिष्ये तमसा तीर्थम् उत्तमम् || १-२-६


एवम् उक्तो भरद्वाजो वाल्मीकेन महात्मना |
प्रयच्छत मुनेः तस्य वल्कलम् नियतः गुरोः || १-२-७

स शिष्य हस्तात् आदाय वल्कलम् नियतेन्द्रियः |
विचचार ह पश्यन् तत् सर्वतो विपुलम् वनम् || १-२-८

तस्य अभ्याशे तु मिथुनम् चरन्तम् अनपायिनम् |
ददर्श भगवान् तत्र क्रौङ्चयोः चारु निस्वनम् || १-२-९

तस्मात् तु मिथुनात् एकम् पुमांसम् पाप निश्चयः |
जघान वैरनिलयो निषादः तस्य पश्यतः || १-२-१०

तम् शोणित परीताङ्गम् चेष्टमानम् महीतले |
भार्या तु निहतम् दृष्ट्वा रुराव करुणाम् गिरम् || १-२-११
वियुक्ता पतिना तेन द्विजेन सहचारिणा |
ताम्र शीर्षेण मत्तेन पत्रिणा सहितेन वै | १-२-१२

तथा विधिम् द्विजम् दृष्ट्वा निषादेन निपातितम् |
ऋशेः धर्मात्मानः तस्य कारुण्यम् समपद्यत || १-२-१३

ततः करुण वेदित्वात् अधर्मो अयम् इति द्विजः |
निशांय रुदतीम् क्रौन्चीम् इदम् वचनम् अब्रैइत् || १-२-१४

मा निषाद प्रतिष्ठाम्त्व | मगमः शाश्वतीः समाः |
यत् क्रौङ्च मिथुनात् एक | मवधीः काम मोहितम् || १-२-१५

तस्य एवम् ब्रुवतः चिन्ता बभूव हृदि वीक्षतः |
शोकार्तेन अस्य शकुनेः किम् इदम् व्याहृतम् मया || १-२-१६

चिन्तयन् स महाप्राज्ञः चकार मतिमान् मतिम् |
शिश्यम् च एव अब्रवीत् वाक्यम् इदम् स मुनिपुङ्गवः || १-२-१७

पाद बद्धः अक्षर समः तन्त्री लय समन्वितः |
शोकार्तस्य प्रवृत्तो मे श्लोको भवतु न अन्यथा || १-२-१८

शिष्यः तु तस्य ब्रुवतो मुनेर् वाक्यम् अनुत्तमम् |
प्रति जग्राह संतुष्टः तस्य तुष्टोअः अभवत् मुनिः || १-२-१९

सोऽभिषेकम् ततः कृत्वा तीर्थे तस्मिन् यथाविधि |
तम् एव चिन्तयन् अर्थम् उपावर्तत वै मुनिः || १-२-२०

भरद्वाजः ततः शिष्यो विनीतः श्रुतवान् गुरोः |
कलशम् पूर्णमादाय पृष्ठतः अनुजगाम ह || १-२-२१

स प्रविश्य आश्रम पदम् शिष्येण सह धर्मवित् |
उपविष्टः कथाः च अन्याः चकार ध्यानमास्थितः || १-२-२२

आजगाम ततः ब्रह्मो लोककर्ता स्वयम् प्रभुः |
चतुर् मुखो महातेजा द्रष्टुम् तम् मुनिपुङ्गवम् || १-२-२३

वाल्मीकिः अथ तम् दृष्ट्वा सहसा उत्थाय वाग्यतः |
प्रान्जलिः प्रयतो भूत्वा तस्थौ परम विस्मितः || १-२-२४

पूजयामास तम् देवम् पाद्य अर्घ्य आसन वन्दनैः |
प्रणंय विधिवत् च एनम् पृष्ट्वा च एव निरामयम् || १-२-२५

अथ उपविश्य भगवान् आसने परम अर्चिते |
वाल्मीकये च ऋषये सन्दिदेश आसनम् ततः || १-२-२६

ब्रह्मणा समनुज्ञातः सोऽपि उपाविशत् आसने |
उपविष्टे तदा तस्मिन् साक्षात् लोक पितामहे | १-२-२७
तत् गतेन एव मनसा वाल्मीकिः ध्यानम् आस्थितः ||

पापात्मना कृतम् कष्टम् वैर ग्रहण बुद्धिना | १-२-२८
यत् तादृशम् चारुरवम् क्रौन्चम् हन्यात् अकारणात् ||

शोचन् एव पुनः क्रौन्चीम् उप श्लोकम् इमम् जगौ | १-२-२९
पुनर् अन्तर्गत मना भूत्वा शोक परायणः ||

तम् उवाच ततो ब्रह्मा प्रहसन् मुनिपुंगवम् | १-२-३०
श्लोक एवास्त्वयाम् बद्धो न अत्र कार्या विचारणा ||

मत् च्छन्दात् एव ते ब्रह्मन् प्रवृत्ते अयम् सरस्वती | १-२-३१
रामस्य चरितम् कृत्स्नम् कुरु त्वम् ऋषिसत्तम |

धर्मात्मनो भगवतो लोके रामस्य धीमतः || १-२-३२
वृत्तम् कथय धीरस्य यथा ते नारदात् श्रुतम् |

रहस्यम् च प्रकाशम् च यद् वृत्तम् तस्य धीमतः || १-२-३३
रामस्य सह सौमित्रे राक्षसानाम् च सर्वशः |
वैदेह्याः च एव यद् वृत्तम् प्रकाशम् यदि वा रहः || १-२-३४
तत् च अपि अविदितम् सर्वम् विदितम् ते भविष्यति |

न ते वाक् अनृता काव्ये काचित् अत्र भविष्यति || १-२-३५
कुरु राम कथाम् पुण्याम् श्लोक बद्धाम् मनोरमाम् |

यावत् स्थास्यन्ति गिरयः सरितः च महीतले || १-२-३६
तावत् रामायण कथा लोकेषु प्रचरिष्यति |

यावत् रामस्य च कथा त्वत् कृता प्रचरिष्यति | १-२-३७
तावत् ऊर्ध्वम् अधः च त्वम् मत् लोकेषु निवत्स्यसि |

इति उक्त्वा भगवान् ब्रह्मा तत्र एव अन्तरधीयत |
ततः स शिष्यो भगवान् मुनिः विस्मयम् आययौ || १-२-३८

तस्य शिष्याः ततः सर्वे जगुः श्लोकम् इमम् पुनः |
मुहुर् मुहुः प्रीयमाणाः प्राहुः च भृश विस्मिताः || १-२-३९

समाक्षरैः चतुर्भिः यः पादैः गीतो महर्षिणा |
सः अनुव्याहरणात् भूयः शोकः श्लोकत्वम् आगतः || १-२-४०

तस्य बुद्धिः इयम् जाता महर्षेः भावितात्मनः |
कृत्स्नम् रामायणम् काव्यम् ईदृशैः करवाण्यहम् || १-२-४१

उदार वृत्त अर्थ पदैः मनोरमैः
तदा अस्य रामस्य चकार कीर्तिमान् |
सम अक्षरैः श्लोक शतैः यशस्विनो
यशस्करम् काव्यम् उदार दर्शनः || १-२-४२

तद् उपगत समास सन्धि योगम्
सम मधुरोपनत अर्थ वाक्य बद्धम् |
रघुवर चरितम् मुनिप्रणीतम्
दश शिरसः च वधम् निशामय अध्वम् || १-२-४३

...
इति वाल्मिकि रामायणे आदिकाव्ये बाल काण्डे द्वितीयः सर्गः

Sarga 003

श्रुत्वा वस्तु समग्रम् तत् धर्म अर्ध सहितम् हितम् |
व्यक्तम् अन्वेषते भूयो यद्वृत्तम् तस्य धीमतः || १-३-१

उपस्पृस्य उदकम् संयक् मुनिः स्थित्वा कृताञ्जलिः |
प्राचीन अग्रेषु दर्भेषु धर्मेण अन्वेषते गतिम् || १-३-२

राम लक्ष्मण सीताभिः राज्ञा दशरथेन च |
स भार्येण स राष्ट्रेण यत् प्राप्तम् तत्र तत्त्वतः || १-३-३
हसितम् भाषितम् च एव गतिर्यायत् च चेष्टितम् |
तत् सर्वम् धर्म वीर्येण यथावत् संप्रपश्यति || १-३-४

स्त्री तृतीयेन च तथा यत् प्राप्तम् चरता वने |
सत्यसन्धेन रामेण तत्सर्वम् च अन्ववेक्षत || १-३-५

ततः पश्यति धर्मात्मा तत् सर्वम् योगमास्थितः |
पुरा यत् तत्र निर्वृत्तम् पाणाव आमलकम् यथा || १-३-६

तत् सर्वम् तात्त्वतो दृश्ट्वा धर्मेण स महामतिः
अभिरामस्य रामस्य तत् सर्वम् कर्तुम् उद्यतः || १-३-७
कामार्थ गुण संयुक्तम् धर्मार्थ गुण विस्तरम् |
समुद्रम् इव रत्नाढ्यम् सर्व श्रुति मनोहरम् || १-३-८

स यथा कथितम् पूर्वम् नारदेन महात्मना |
रघु वंशस्य चरितम् चकार भगवान् मुनिः || १-३-९

जन्म रामस्य सुमहद् वीर्यम् सर्वानुकूलताम् |
लोकस्य प्रियताम् क्षान्तिम् सौंयताम् सत्य शीलताम् || १-३-१०

नाना चित्र कथाः च अन्याः विश्वामित्र सहायेन |
जानक्याः च विवाहम् च धनुषः च विभेदनम् ||१-३-११

राम राम विवादम् च गुणान् दाशरथेः तथा |
तथऽभिषेकम् रामस्य कैकेय्या दुष्ट भावताम् ||१-३-१२

विघातम् च अभिषेकस्य राघवस्य विवासनम् |
राज्ञः शोकम् विलापम् च पर लोकस्य च आश्रयम् || १-३-१३

प्रकृतीनाम् विषादम् च प्रकृतीनाम् विसर्जनम् |
निषाद अधिप संवादम् सूतोपावर्तनम् तथा || १-३-१४

गङ्गायाः च अपि संतारम् भरद्वाजस्य दर्शनम् |
भरद्वाज अभ्यनुज्ञात् चित्रकूटस्य दर्शनम् || १-३-१५

वास्तु कर्म निवेशम् च भरत अगमनम् तथा |
प्रसादनम् च रामस्य पितुः च सलिल क्रियाम् || १-३-१६

पादुका अग्र्य अभिषेकम् च नन्दि ग्राम निवासनम् |
दण्डकारण्य गमनम् विराधस्य वधम् तथा || १-३-१७

दर्शनम् शरभङ्गस्य सुतीक्ष्णेन समागमम् |
अनसूया समाख्या च अङ्गराग्स्य च अर्पणम् || १-३-१८

दर्शनम् च अपि अगस्त्यस्य धनुषो ग्रहणम् तथा |
शूर्पणखाः च संवादम् विरूपकरणम् तथा || १-३-१९

वधम् खरः त्रिशिरसः उत्थानम् रावणस्य च |
मारीचस्य वधम् च एव वैदेह्या हरणम् तथा || १-३-२०

राघवस्य विलापम् च गृध्र राज निबर्हणम् |
कबन्ध दर्शनम् च एव पंपायाः च अपि दर्शनम् ||१-३-२१

शबरी दर्शनम् च एव फल मूल अशनम् तथा |
प्रलापम् च एव पंपायम् हनुमद् दर्शनम् || १-३-२२

ऋष्यमूकस्य गमनम् सुग्रीवेण समागमम् |
प्रत्ययोत्पादनम् सख्यम् वालि सुग्रीव विग्रहम् || १-३-२३

वालि प्रमथनम् च एव सुगीव प्रतिपादनम् |
तारा विलापम् समयम् वर्ष रात्र निवासनम् || १-३-२४

कोपम् राघव सिंहस्य बलानाम् उपसंग्रहम् |
दिशः प्रस्थापनम् च एव पृथिव्याः च निवेदनम् || १-३-२५

अङ्गुलीयक दानम् च ऋक्ष्स्य बिल दर्शनम् |
प्रायोपवेशनम् च अपि संपातेः च अपि दर्शनम् || १-३-२६

पर्वत आरोहणम् च अपि सागर्स्य अपि लङ्घनम् |
समुद्र वचनात् च एव मैनाकस्य च दर्शनम् || १-३-२७

राक्षसी तर्जनम् च एव छाया ग्राहस्य दर्शनम् |
सिंहिकायाः च निधनम् लङ्का मलय दर्शनम् || १-३-२८

रात्रौ लंका प्रवेशम् च एकस्य अपि विचिंतनम् |
आपान भूमि गमनम् अवरोधस्य दर्शनम् || १-३-२९

दर्शनम् रावणस्य अपि पुष्पकस्य च दर्शनम् |
अशोक वनिकायानम् सीतायाः च अपि दर्शनम् || १-३-३०

अभिज्ञन प्रदानम् च सीतायाः च अपि भाषणम् |
राक्षसी तर्जनम् च एव त्रिजटा स्वप्न दर्शनम् || १-३-३१

मणि प्रदानम् सीतायाः वृक्ष भंगम् तथ एव च |
राक्षसी विद्रवम् चैव किंकराणाम् निबर्हणम् |१-३-३२

ग्रहणम् वायु सूनोश्च लंका दाह अभिगर्जनम् |
प्रति प्लवनम् एव अथ मधूनाम् हरणम् तथा || १-३-३३

राघव आस्वासनम् चैव मणि निर्यातनम् तथा |
संगमम् च समुद्रेण नल सेतोः च बन्धनम् || १-३-३४

प्रतारम् च समुद्रस्य रात्रौ लंका अवरोधनम् |
विभीषणेन संसर्गम् वधोपाय निवेदनम् || १-३-३५

कुम्भकर्णस्य निधनम् मेघनाद निबर्हणम् |
रावणस्य विनाशम् च सीतावाप्तिम् अरेः पुरे || १-३-३६

विभीषण अभिषेकम् च पुष्पकस्य च दर्शनम् |
अयोध्यायाः च गमनम् भरद्वाज समागमम् || १-३-३७

प्रेषणम् वायु पुत्रस्य भरतेन समागमम् |
राम अभिषेक अभ्युदयम् सर्व सैन्य विसर्जनम् |
स्व राष्ट्र रंजनम् च एव वैदेह्याः च विसर्जनम् || १-३-३८

अनागतम् च यत् किंचिद् रामस्य वसुधा तले |
तत् चकार उत्तरे काव्ये वाल्मीकिः भगवान् ऋषिः || १-३-३९

...
इति वाल्मीकि रामायणे आदि काव्त्ये बाल काण्दे तृतीयः सर्गः


Sarga 004

प्राप्त राज्यस्य रामस्य वाल्मीकिर् भगवान् ऋषिः |
चकार चरितम् कृत्स्नम् विचित्र पदम् अर्थवत् || १-४-१

चतुर् विंशत् सहस्राणि श्लोकानाम् उक्तवान् ऋषिः |
तथा सर्ग शतान् पंच षट् काण्डानि तथा उत्तरम् ||१-४-२

कृत्वा तु तन् महाप्राज्ञः स भविष्यम् सह उत्तरम् |
चिन्तयामास कोन्वेतत् प्रयुंजीयाद् इति प्रभुः ||१-४-३

तस्य चिन्तयामानस्य महर्षेर् भावितात्मनः |
अगृह्णीताम् ततः पादौ मुनि वेषौ कुशी लवौ || १-४-४

कुशी लवौ तु धर्मज्ञौ राज पुत्रौ यशश्विनौ |
भ्रातरौ स्वर संपन्नौ ददर्श आश्रम वासिनौ || १-४-५

स तु मेधाविनौ दृष्ट्वा वेदेषु परिनिष्टितौ |
वेदोपबृंहणार्थाय तौ अग्राहयत प्रभुः || १-४-६

काव्यम् रामायणम् कृत्स्नम् सीतायाः चरितम् महत् |
पौलस्त्य वधम् इति एवम् चकार चरित व्रतः || १-४-७

पाठ्ये गेये च मथुरम् प्रमाणैः त्रिभिर् अन्वितम् |
जातिभिः सप्तभिः युक्तम् तन्त्री लय समन्वितम् ||१-४-८

रसैः शृंगार करुण हास्य रौद्र भयानकैः |
विरादिभी रसैर् युक्तम् काव्यम् एतत् अगायताम् ||१-४-९

तौ तु गान्धर्व तत्त्वज्ञौ स्थान मूर्च्छन कोविदौ |
भ्रातरौ स्वर संपन्नौ गन्धर्वाः इव रूपिणौ || १-४-१०

रूप लक्षण संपन्नौ मधुर स्वर भाषिणौ |
बिंबात् इव उथीतौ बिंबौ राम देहात् तथा अपरौ || १-४-११

तौ राज पुत्रौ कार्त्स्न्येन धर्ंयम् आख्यानम् उत्तमम् |
वाचो विधेयम् तत् सर्वम् कृत्वा काव्यम् अनिन्दितौ || १-४-१२

ऋषीणाम् च द्विजातीनाम् साधूनाम् च समागमे |
यथा उपदेशम् तत्त्वज्ञौ जगतुः तौ समाहितौ || १-४-१३

महात्मनौ महाभागौ सर्व लक्ष्ण लक्षितौ |
तौ कदाचित् समेतानाम् ऋषीणाम् भवित आत्मनाम् || १-४-१४
मध्ये सभम् समीपस्थौ इदम् काव्यम् अगायताम् |

तत् श्रुत्वा मुनयः सर्वे बाष्प पर्याकुलेक्षणाः || १-४-१५
साधु साध्विति ता ऊचुः परम् विस्मयम् आगताः |

ते प्रीत मनसः सर्वे मुनयो धर्म वत्सलाः || १-४-१६
प्रशशंसुः प्रशस्तव्यौ गायमानौ कुशी लवौ |

अहो गीतस्य माधुर्यम् श्लोकानाम् च विशेषतः || १-४-१७
चिरनिर्वृत्तम् अपि एतत् प्रत्यक्षम् इव दर्शितम् |

प्रविश्य ता उभौ सुष्ठु तथा भावम् अगायताम् || १-४-१८
सहितौ मधुरम् रक्तम् संपन्नम् स्वर संपदा |

एवम् प्रशस्यमानौ तौ तपः श्लाघ्यैः महर्षिभिः || १-४-१९
संरक्ततरम् अत्यर्थम् मधुरम् तौ अगायताम् |

प्रीतः कश्चिन् मुनिः ताभ्याम् संस्थितः कलशम् ददौ || १-४-२०
प्रसन्नो वल्कलम् कश्चिद् ददौ ताभ्याम् महायशाः |

अन्यः कृष्णाजिनम् अदद् यज्ञ सूत्रम् तथा अपरः || १-४-२१
कश्चित् कमण्डलुम् प्रदान् मौञ्जीम् अन्यो महामुनिः |
ब्रुसीमन्यः तदा प्रादत् कौपीनम् अपरो मुनिः || १-४-२२
ताभ्याम् ददौ तदा हृष्टः कुठारम् अपरो मुनिः |
काषायम् अपरो वस्त्रम् चीरम् अन्यो ददौ मुनिः || १-४-२३
जटाबन्धनम् अन्यः तु काष्ठ रज्जुम् मुदान्वितः |
यज्ञ भाण्डम् ऋषिः कश्चित् काष्ठभारम् तथा परः || १-४-२४
औदुम्बरीम् ब्रुसीम् अन्यः स्वस्ति केचित् तदा अवदन् |
आयुष्यम् अपरे प्राहुर् मुदा तत्र महर्षयः || १-४-२५
ददुः च एवम् वरान् सर्वे मुनयः सत्यवादिनः |

आश्चर्यम् इदम् आख्यानम् मुनिना संप्रकीर्तितम् || १-४-२६
परम् कवीनाम् आधारम् समाप्तम् च यथा क्रमम् |

अभिगीतम् इदम् गीतम् सर्व गीतेषु कोविदौ || १-४-२७
आयुष्यम् पुष्टि जननम् सर्व श्रुति मनोहरम् |
प्रशस्यमानौ सर्वत्र कदाचित् तत्र गायकौ || १-४-२८
रथ्यासु राज मार्गेषु ददर्श भरताग्रजः |

स्व वेश्म च आनीय ततो भ्रातरौ स कुशी लवौ || १-४-२९
पूजयामास पुज अर्हौ रामः शत्रुनिबर्हणः |

आसीनः कांचने दिव्ये स च सिंहासने प्रभुः || १-४-३०
उपोपविष्टैः सचिवैः भ्रातृभिः च समन्वित |

दृष्ट्वा तु रूप संपन्नौ विनीतौ भ्रातरौ उभौ || १-४-३१
उवाच लक्ष्मणम् रामः शत्रुघ्नम् भरतम् तथा |

श्रूयताम् एतद् आख्यानम् अनयोः देव वर्चसोः || १-४-३२
विचित्रार्थ पदम् संयक् गायकौ समचोदयत् |

तौ च अपि मधुरम् रक्तम् स्वचित्तायत निःस्वनम् || १-४-३३
तन्त्री लयवत् अत्यर्थम् विश्रुतार्थम् अगायताम् |

ह्लादयत् सर्व गात्राणि मनांसि हृदयानि च |
श्रोत्राश्रय सुखम् गेयम् तद् बभौ जनसंसदि || १-४-३४

इमौ मुनी पार्थिव लक्षणान्वितौ
कुशी लवौ च एव महातपस्विनौ |
ममा अपि तद् भूति करम् प्रचक्षते
महानुभावम् चरितम् निबोधत || १-४-३५

ततः तु तौ राम वचः प्रचोदितौ
अगायताम् मार्ग विधान संपदा |
स च अपि रामः परिषद् गतः शनैर्
बुभूषय आसक्तमना बभूव || १-४-३६

...
इति वाल्मीकि रामायणे आदि काव्ये बाल काण्डे चतुर्थः सर्गः


Sarga 005

सर्वा पूर्वम् इयम् येषाम् आसीत् कृत्स्ना वसुंधरा |
प्रजपतिम् उपादाय नृपाणम् जय शालिनाम् ||१-५-१
येषाम् स सगरो नाम सागरो येन खानितः |
षष्टिः पुत्र सहस्राणि यम् यान्तम् पर्यवारयन् ||१-५-२
इक्ष्वाकूणाम् इदम् तेषाम् राज्ञाम् वंशे महात्मनाम् |
महद् उत्पन्नम् आख्यनम् रामायणम् इति श्रुतम् || १-५-३

तदिदम् वर्तयिष्यावः सर्वम् निखिलम् आदितः |
धर्म काम अर्थ सहितम् श्रोतव्यम् अनसूयता || १-५-४

कोसलो नाम मुदितः स्फीतो जनपदो महान् |
निविष्ट सरयू तीरे प्रभूत धन धान्यवान् || १-५-५

अयोध्या नाम नगरी तत्र आसीत् लोक विश्रुता |
मनुना मानव इन्द्रेण या पुरी निर्मिता स्वयम् || १-५-६

आयता दश च द्वे च योजनानि महापुरी |
श्रीमती त्रीणि विस्तीर्णा सु विभक्ता महापथा || १-५-७

राज मार्गेण महता सुविभक्तेन शोभिता |
मुक्ता पुष्प अवकीर्णेन जल सिक्तेन नित्यशः || १-५-८

ताम् तु राजा दशरथो महाराष्ट्र विवर्धनः |
पुरीम् आवासयामास दिवि देवपतिः यथा || १-५-९

कपाट तोरणवर्ती सु विभक्त अन्तरापणाम् |
सर्व यंत्र अयुधवतीम् उषिताम् सर्व शिल्पिभिः || १-५-१०

सूत मागध संबाधाम् श्रीमतीम् अतुल प्रभाम् |
उच्चाट्टाल ध्वजवतीम् शतघ्नी शत संकुलाम् || १-५-११

वधू नाटक सन्घैः च संयुक्ताम् सर्वतः पुरीम् |
उद्यान आम्र वणोपेताम् महतीम् साल मेखलाम् || १-५-१२

दुर्ग गंभीर परिखाम् दुर्गाम् अन्यैः दुरासदम् |
वाजीवारण संपूर्णाम् गोभिः उष्ट्रैः खरैः तथा || १-५-१३

सामंत राज सन्घैः च बलि कर्मभिः आवृतम् |
नाना देश निवासैः च वणिग्भिः उपशोभिताम् || १-५-१४

प्रासादै रत्न विकृतैः पर्वतैः इव शोभिताम् |
कूटागारैः च संपूर्णाम् इन्द्रस्य इव अमरावतीम् |१-५-१५

चित्रम् अष्टापद आकाराम् वर नारी गणैर् युताम् |
सर्व रत्न समाकीर्णाम् विमान गृह शोभिताम् || १-५-१६

गृह गाढाम् अविच्छिद्राम् सम भूमौ निवेशिताम् |
शालि तण्डुल संपूर्णाम् इक्षु काण्ड रसः उदकाम् ||१-५-१७

दुन्दुभीभिः मृदन्गैः च वीणाभिः पणवैः तथा |
नादिताम् भृशम् अत्यर्थम् पृथिव्याम् ताम् अनुत्तमाम् ||१-५-१८

विमानम् इव सिद्धानाम् तपस अधिगतम् दिवि |
सु निवेशित वेश्मान्ताम् नरोत्तम समावृताम् ||१-५-१९

ये च बाणैः न विध्यन्ति विविक्तम् अपरा परम् |
शब्द वेध्यम् च विततम् लघु हस्ता विशारदाः || १-५-२०

सिंह व्याघ्र वराहाणाम् मत्तानाम् नदताम् वने |
हन्तारो निशितैः शस्त्रैः बलात् बाहु बलैर् अपि || १-५-२१

तादृशानाम् सहस्रैः ताम् अभि पूर्णाम् महारथैः |
पुरीम् आवसयमास राजा दशरथः तदा || १-५-२२

ताम् अग्निमद्भिः गुणवद्भिः आवृताम्
द्विजोत्तमैः वेद षडङ्ग पारगैः |
सहस्रदैः सत्य रतैः महात्मभिः
महर्षि कल्पैः ऋषिभिः च केवलैः || १-५-२३

...
इति वाल्मीकि रामायणे आदि काव्ये बाल काण्डे पंचमः सर्गः


Sarga 006

तस्याम् पुर्याम् अयोध्यायाम् वेदवित् सर्व संग्रहः |
दीर्घदर्शी महातेजाः पौर जानपद प्रियः || १-६-१
इक्ष्वाकूणम् अतिरथो यज्वा धर्मपरो वशी |
महर्षिकल्पो राजर्षिः त्रिषु लोकेषु विश्रुतः || १-६-२
बलवान् निहत अमित्रो मित्रवान् विजित इन्द्रियः |
धनैः च संचयैः च अन्यैः शक्र वैश्रवण उपमः || १-६-३
यथा मनुर् महातेजा लोकस्य परिरक्षिता |
तथा दशरथो राजा लोकस्य परिरक्षिता || १-६-४

तेन सत्याभिसंधेन त्रिवर्गम् अनुष्टिता |
पालिता सा पुरी श्रेष्टा इन्द्रेण इव अमरावती || १-६-५

तस्मिन् पुरवरे हृष्टा धर्मात्मनो बहुश्रुताः |
नराः तुष्ठाः धनैः स्वैः स्वैः अलुब्धाः सत्यवादिनः ||१-६-६

न अल्प संनिचयः कश्चिद् आसीत् तस्मिन् पुरोत्तमे |
कुटुंबी यो हि असिद्धर्थः अगवा अश्व धन धान्यवान् || १-६-७

कामी वा न कदर्यो वा नृशंसः पुरुषः क्वचित् |
द्रष्टुम् शक्यम् अयोध्यायाम् न अविद्वान् न च नास्तिकः || १-६-८

सर्वे नराः च नार्यः च धर्मशीलाः सु संयताः |
मुदिताः शील वृत्ताभ्याम् महर्षय इव अमलाः || १-६-९

न अकुण्डली न अमुकुटी न अस्रग्वी न अल्पभोगवान् |
न अमृष्टो न अलिप्ताङ्गो न असुगन्धः च विद्यते || १-६-१०

न अमृष्ट भोजी न अदाता न अपि अनङ्दनिष्कधृक् |
न अहस्ताभरणो वा अपि दृश्यते न अपि अनात्मवान् || १-६-११

न अनाहित अग्नीः न अयज्वा न क्षुद्रो वा न तस्करः |
कश्चित् असीत् अयोध्यायाम् न च आवृत्तो न संकरः || १-६-१२

स्व कर्म निरता नित्यम् ब्राह्मणा विजितेन्द्रियाः |
दान अध्यन शीलाः च संयताः च प्रतिग्रहे || १-६-१३

नास्तिको न अनृती वा अपि न कश्चित् अबहुश्रुतः |
न असूयको न च अशक्तो न अविद्वान् विद्यते क्वचित् || १-६-१४

न अषड्ंग वित् न अस्ति न अव्रतो न असहस्रदः |
न दीनः क्षिप्त चित्तओ वा व्यथितो वा अपि कश्चन ||१-६-१५

कश्चिन् नरो वा नारी वा न अश्रीमान् न अपि अरूपवान् |
द्रष्टुम् शक्यम् अयोध्यायाम् न अपि राजन्य अभक्तिमान् || १-६-१६

वर्णेषु अग्र्य चतुर्थेषु देवता अतिथि पूजकाः |
कृतज्ञाः च वदान्यः च शूरा विक्रम संयुताः || १-६-१७

दीर्घ आयुषो नराः सर्वे धर्मम् सत्यम् च संश्रिताः |
सहिताः पुत्र पौत्रैः च नित्यम् स्त्रीभिः पुरोत्तमे || १-६-१८

क्षत्रम् ब्रह्ममुखम् च आसीत् वैश्याः क्षत्रम् अनुव्रताः |
शूद्राः स्व धर्म निरताः त्रीन् वर्णान् उपचारिणः || १-६-१९

सा तेन इक्ष्वाकु नाथेन पुरी सु परिरक्षिता |
यथा पुरस्तात् मनुना मानवेन्द्रेण धीमता || १-६-२०

योधानाम् अग्नि कल्पानाम् पेशलानाम् अमर्षिणाम् |
संपूर्णा कृत विद्यानाम् गुहा केसरिणाम् इव || १-६-२१

कांभोज विषये जातैः बाह्लिकैः च हय उत्तमैः |
वनायुजैः नदीजैः च पूर्णा हरिहय उत्तमैः || १-६-२२

विंध्य पर्वतजैः मत्तैः पूर्णा हैमवतैः अपि |
मदान्वितैः अतिबलैः मातङ्गैः पर्वतौपमैः || १-६-२३

इरावत कुलीनैः च महापद्म कुलैः तथा |
अंजनादपि निष्क्रान्तैः वामनादपि च द्विपैः || १-६-२४

भद्रैः मन्द्रैः मृगैः च एव भद्र मन्द्र मृगैः थथा |
भद्र मन्द्रैः भद्र मृगैः मृग मन्द्रैः च सा पुरी || १-६-२५
नित्य मत्तैः सदा पूर्णा नागैः अचल सन्निभैः |

सा योजने च द्वे भूयः सत्यनामा प्रकाशते |
यस्याम् दशरथो राजा वसन् जगत् अपालयत् || १-६-२६

ताम् पुरीम् स महातेजा राजा दशरथो महान् |
शशास शमित अमित्रो नक्षत्राणीव चन्द्रमाः ||१-६-२७

ताम् सत्य नामाम् दृढ तोरण अर्गलाम्
गृहैः विचित्रैः उपशोभिताम् शिवाम् |
पुरीम् अयोध्याम् नृ सहस्र संकुलाम्
शशास वै शक्र समो महीपतिः || १-६-२८

इति वाल्मीकि रामायणे आदि काव्ये बाल काण्डे षष्ठः सर्गः


Sarga 007

तस्य अमात्या गुणैर् आसन् इक्ष्ह्वकोस्तु महात्मनः |
मंत्रज्ञाः च इङ्गितज्ञाः च नित्यम् प्रिय हिते रताः || १-७-१

अष्टौ बभूवुः वीरस्य तस्य अमात्या यशस्विनः |
शुचयः च अनुरक्ताः च राजकृत्येषु नित्यशः || १-७-२

धृष्टिर् जयन्तो विजयो सुराष्ट्रो राष्ट्र वर्धनः |
अकोपो धर्मपालः च सुमंत्रः च अष्टमो अर्थवित् || १-७-३

ऋत्विजौ द्वौ अभिमतौ तस्याः ताम् ऋषि सत्तमौ |
वशिष्ठो वामदेवः च मंत्रिणः च तथा अपरे || १-७-४

सुयज्ञो अपि अथ जाबालिः काशय्पो अपि अथ गौतमः |
मार्कण्डेयः तु दीर्घायुः तथा कात्यायनो द्विजः || १-७-५
एतैः ब्रह्मर्षिभिर् नित्यम् ऋत्विजः तस्य पौर्वकाः |

विद्या विनीता ह्रीमंतः कुशला नियतेन्द्रियाः || १-७-६
श्रीमन्तः च महात्मनः शास्त्रज्ञा धृढ विक्रमाः |
कीर्तिमन्तः प्रणिहिता यथा वचन कारिणः || १-७-७
तेजः क्षमा यशः प्राप्ताः स्मित पूर्व अभिभाषिणः |

क्रोधात् काम अर्थ हेतोर् वा न ब्रूयुर् अनृतम् वचः || १-७-८
तेषाम् अविदितम् किंचत् श्वेषु नास्ति परेषु वा |
क्रियमाणम् कृतम् वा अपि चारेण अपि चिकीर्षितम् || १-७-९

कुशला व्य्वहारेषु सौहृदेषु परीक्षिताः |
प्राप्त कालम् यथा दण्डम् धारयेयुः सुतेषु अपि || १-७-१०

कोश संग्रहणे युक्ता बलस्य च परिग्रहे |
अहितम् च अपि पुरुषम् न हिंस्युर् अविदूषकम् || १-७-११

वीराः च नियतोत्साहा राज शास्त्रम् अनुष्ठिताः |
शुचीनाम् रक्षितारः च नित्यम् विषय वासिनाम् || १-७-१२
ब्रह्म क्षत्रम् अहिंसन्तः ते कोशम् समपूरयन् |
सुतीक्ष्ण दण्डाः संप्रेक्ष्य पुरुषस्य बलाबलम् || १-७-१३

शुचीनाम् एक बुद्धीनाम् सर्वेषाम् संप्रजानताम् |
न आसीत् पुरे वा राष्ट्रे वा मृषा वादी नरः क्वचित् || १-७-१४

कश्चिन् न दुष्टः तत्र आसीत् पर दार रतिर् नरः |
प्रशांतम् सर्वम् एव असीत् राष्ट्रम् पुरवरम् च तत् || १-७-१५

सु वासस सु वेषाः च ते च सर्वे शुचिव्रताः |
हितार्थः च नरेन्द्रस्य जाग्रतो नय चक्षुषा || १-७-१६

गुरोर् गुण गृहीताः च प्रख्याताः च पराक्रमे |
विदेशेषु अपि विज्ञाता सर्वतो बुद्धि निश्चयाः || १-७-१७

अभितो गुणवन्तः च न च आसन् गुण वर्जिताः |
सन्धि विग्रह तत्वज्ञाः प्रकृत्या संपदान्विताः | १-७-१८

मंत्र संवरणे शक्ताः शक्ताः सूक्ष्मासु बुद्धिषु |
नीति शास्त्र विशेषज्ञाः सततम् प्रिय वादिनः || १-७-१९

ईदृशैः तैः अमात्यैः च राजा दशरथोऽनघः |
उपपन्नो गुणोपेतैः अन्वशासद् वसुंधराम् || १-७-२०

अवेक्षमाणः चारेण प्रजा धर्मेण रक्षयन् |
प्रजानाम् पालनम् कुर्वन् अधर्मम् परिवर्जयन् || १-७-२१
विश्रुतः त्रिषु लोकेषु वदान्यः सत्य संगरः |
स तत्र पुरुषव्याघ्रः शशास पृथ्वीम् इमाम् || १-७-२२

न अध्यगच्छत् विशिष्टम् वा तुल्यम् वा शत्रुम् आत्मनः |
मित्रवान् नत सामन्तः प्रताप हत कण्टकः |
स शशास जगत् राजा दिवि देव पतिर् यथा || १-७-२३

तैः मंत्रिभिः मंत्र हितेः निविष्टैः
वृतोऽनुरक्तैः कुशलैः समर्थैः |
स पार्थिवो दीप्तिम् अवाप युक्तः
तेजोमयैः गोभिः इव उदितः अर्कः || १-७-२४

...
इति वाल्मीकि रामायणे आदि काव्ये बाल काण्डे सप्तमः सर्गः


Sarga 008

तस्य च एवम् प्रभावस्य धर्मज्ञस्य महात्मनः |
सुतार्थम् तप्य मानस्य न असीत् वंशकरः सुतः || १-८-१

चिन्तयानस्य तस्य एवम् बुद्धिः आसीन् महात्मनः |
सुतार्थम् वाजिमेधेन किम् अर्थम् न यजामि अहम् || १-८-२

स निश्चिताम् मतिम् कृत्वा यष्टव्यम् इति बुद्धिमान् |
मंत्रिभिः सह धर्मात्मा सर्वैः अपि कृत आत्मभिः || १-८-३
ततोऽब्रवीत् महातेजाः सुमंत्रम् मंत्रि सत्तमम् |
शीघ्रम् आनय मे सर्वान् गुरून् तान् स पुरोहितान् || १-८-४

ततः सुमंत्रः त्वरितम् गत्वा त्वरित विक्रमः |
सम् आनयत् स तान् सर्वान् समस्तान् वेद पारगान् || १-८-५
सुयज्ञम् वामदेवम् च जाबालिम् अथ काश्यपम् |
पुरोहितम् वशिष्ठम् च ये च अपि अन्ये द्विजोत्तमाः || १-८-६

तान् पूजयित्वा धर्मात्मा राजा दशरथः तदा |
इदम् धर्म अर्थ सहितम् श्लक्ष्णम् वचनम् अब्रवीत् ||१-८-७

मम लालस्य मानस्य सुतार्थम् नास्ति वै सुखम् |
तदर्थम् हयमेधेन यक्ष्ह्यामि इति मतिर् मम || १-८-८

तत् अहम् यष्टुम् इच्छमि शास्त्र दृष्टेन कर्मणा |
कथम् प्राप्स्यामि अहम् कामम् बुद्धिः अत्र विचिन्त्यताम् || १-८-९

ततः साधु इति तद्वाक्यम् ब्राह्मणाः प्रत्यपूजयन् |
वशिष्ठ प्रमुखाः सर्वे पार्थिवस्य मुखेरितम् || १-८-१०

ऊचुः च परम प्रीताः सर्वे दशरथम् वचः |
संभाराः संभ्रियंताम् ते तुरगः च विमुच्यताम् || १-८-११

सरय्वाः च उत्तरे तीरे यज्ञ भूमिर् विधीयताम् |
सर्वथा प्राप्स्यसे पुत्रान् अभिप्रेतान् च पार्थिव || १-८-१२
यस्य ते धर्मिकी बुद्धिः इयम् पुत्रार्थम् आगता |

ततः तुष्टोऽभवत् राजा श्रुत्वा तद् द्विज भाषितम् || १-८-१३
अमात्यान् अब्रवीत् राजा हर्ष पर्याकुल लोचन |
संभाराः संभ्रियंताम् मे गुरूणाम् वचनात् इह || १-८-१४

समर्थ अधिष्ठितः च अश्वः सः उपाध्यायो विमुच्यताम् |
सरय्वाः च उत्तरे तीरे यज्ञ भूमिर् विधीयताम् || १-८-१५

शान्तयः च अपि वर्धन्ताम् यथा कल्पम् यथा विधि |
शक्यः प्राप्तुम् अयम् यज्ञः सर्वेण अपि महीक्षिता |
न अपराधो भवेत् कष्टो यदि अस्मिन् क्रतु सत्तमे | १-८-१६|

छिद्रम् हि मृगयन्ते स्म विद्वांसो ब्रह्म राक्षसाः |
विधि हीनस्य यज्ञस्य सद्यः कर्ता विनश्यति || १-८-१७

तद्यथा विधि पूर्वम् मे क्रतुरेष समाप्यते |
तथा विधानम् क्रियताम् समर्थाः साधनेषु इति || १-८-१८

तथा इति च अब्रुवन् सर्वे मंत्रिणः प्रतिपूजिता |
पार्थिवेन्द्रस्य तद् वाक्यम् यथा पूर्वम् निशंय ते || १-८-१९

तथा द्विजाः ते धर्मज्ञा वर्थयतो नृपोत्तमम् |
अनुज्ञाताः ततः सर्वे पुनर् जग्मुर् यथा आगतम् || १-८-२०

विसर्जयित्वा तान् विप्रान् सचिवान् इदम् अब्रवीत् |
ऋत्विग्भिः उपसंदिष्टो यथावत् क्रतुर् आप्यताम् || १-८-२१

इति उक्त्वा नृप शार्दूलः सचिवान् समुपस्थितान् |
विसर्जयित्वा स्वम् वेश्म प्रविवेश महामतिः || १-८-२२

ततः स गत्वा ताः पत्नीर् नरेन्द्रो हृदयंगमाः |
उवाच दीक्षाम् विशत यक्षेऽहम् सुत कारणात् || १-८-२३

तासाम् तेन अति कान्तेन वचनेन सुवर्चसाम् |
मुख पद्मान् अशोभन्त पद्मानीव हिमात्यये || १-८-२४

इति वाल्मीकि रामायणे आदि कावे अष्टमः सर्गः


Sarga 009

एतत् श्रुत्वा रहः सूतो राजानम् इदम् अब्रवीत् |
श्रूयताम् तत् पुरा वृत्तम् पुराणे च मया श्रुतम् || १-९-१

ऋत्विग्भिः उपदिष्टोऽयम् पुरा वृत्तो मया श्रुतः |
सनत्कुमारो भगवान् पूर्वम् कथितवान् कथाम् || १-९-२
ऋषीणाम् सन्निधौ राजन् तव पुत्राअगमम् प्रति |

काश्यपस्य च पुत्रोऽस्ति विभाण्डक इति श्रुतः || १-९-३
ऋष्यशृङ्ग इति ख्यातः तस्य पुत्रो भविष्यति |
स वने नित्य संवृद्धो मुनिर् वनचरः सदा || १-९-४

न अन्यम् जानाति विप्रेन्द्रो नित्यम् पित्र अनुवर्तनात् |
द्वैविध्यम् ब्रह्मचर्यस्य भविष्यति महात्मनः || १-९-५

लोकेषु प्रथितम् राजन् विप्रैः च कथितम् सदा |
तस्य एवम् वर्तमानस्य कालः समभिवर्तत || १-९-६

अग्निम् शुश्रूषमाणस्य पितरम् च यशस्विनम् |
एतस्मिन् एव काले तु रोमपादः प्रतापवान् || १-९-७
आङ्गेषु प्रथितो राजा भविष्यति महाबलः |

तस्य व्यतिक्रमात् राज्ञो भविष्यति सुदारुणा || १-९-८
अनावृष्टिः सुघोरा वै सर्वलोक भयाअवहा |

अनावृष्ट्याम् तु वृत्तायाम् राजा दुःख समन्वितः || १-९-९
ब्राह्मणान् श्रुत संवृद्धान् च समानीय प्रवक्ष्यति |

भवन्तः श्रुत कर्माणो लोक चारित्र वेदिनः || १-९-१०
समादिशन्तु नियमम् प्रायश्चित्तम् यथा भवेत् |

इति उक्ताः ते ततो राज्ञा सर्वे ब्राह्मण सत्तमाः || १-९-११
वक्ष्यन्ति ते महीपालम् ब्राह्मणा वेद पारगाः |
विभाण्डक सुतम् राजन् सर्व उपायैः इह आनय || १-९-१२

आनाय्य तु महीपाल ऋश्यशृङ्गम् सुसत्कृतम्।
विभाण्डक सुतम् राजन् ब्राह्मणम् वेद पारगम्।
प्रयच्छ कन्याम् शान्ताम् वै विधिना सुसमाहितः॥१-९-१३

तेषाम् तु वचनम् श्रुत्वा राजा चिन्ताम् प्रपत्स्यते |
केन उपायेन वै शक्यम् इह आनेतुम् स वीर्यवान् || १-९-१४

ततो राजा विनिश्चित्य सह मंत्रिभिः आत्मवान् |
पुरोहितम् अमात्याम् च प्रेषयिष्यति सत्कृतान् || १-९-१५

ते तु राज्ञो वचः श्रुत्वा व्यथिता विनत आननाः |
न गच्छेम ऋषेः भीता अनुनेष्यन्ति तम् नृपम् || १-९-१६

वक्ष्ष्यन्ति चिंतयित्वा ते तस्य उपायाम् च तान् क्षमान् |
आनेष्यामो वयम् विप्रम् न च दोषो भविष्यति || १-९-१७

एवम् अङ्गाधिपेन एव गणिकाभिः ऋषेः सुतः |
आनीतोऽवर्षयत् देव शान्ता च अस्मै प्रदीयते || १-९-१८

ऋष्यशृङ्गः तु जामाता पुत्रान् तव विधास्यति |
सनत्कुमार कथितम् एतावत् व्याहृतम् मया || १-९-१९

अथ हृष्टो दशरथः सुमंत्रम् प्रत्यभाषत |
यथा ऋष्यशृङ्गः तु आनीतो येन उपायेन स उच्चताम् || १-९-२०

...
इति वल्मीकि रामायणे आदि काव्ये बाल काण्डे नवमः सर्गः


Sarga 010

सुमंत्रः चोदितो राज्ञा प्रोवाच इदम् वचः तदा |
यथा ऋष्यशृङ्गः तु आनीतो येन उपायेन मंत्रिभिः
तन्मे निगदितम् सर्वम् शृणु मे मंत्रिभिः सह || १-१०-१

रोमपादम् उवाच इदम् सह अमात्यः पुरोहितः |
उपायो निरपायो अयम् अस्माभिः अभिचिन्तितः || १-१०-२

ऋष्यशृङ्गो वनचरः तपः स्वाध्याय संयुतः |
अनभिज्ञः तु नारीणाम् विषयाणाम् सुखस्य च || १-१०-३

इन्द्रियार्थैः अभिमतैः नरचित्त प्रमाथिभि |
पुरम् आनाययिष्यामः क्षिप्रम् च अध्यवसीयताम् ||१-१०-४

गणिकाः तत्र गच्छन्तु रूपवत्यः स्वलंकृताः |
प्रलोभ्य विविध उपायैः आनेष्यन्ति इह सत्कृताः || १-१०-५

श्रुत्वा तथा इति राजा च प्रत्युवाच पुरोहितम् |
पुरोहितो मंत्रिणः च तथा चक्रुः च ते तथा || १-१०-६

वारमुख्याः तु तत् श्रुत्वा वनम् प्रविविशुः महत् |
आश्रमस्य अविदूरे अस्मिन् यत्नम् कुर्वन्ति दर्शने || १-१०-७
ऋषेः पुत्रस्य धीरस्य नित्यम् आश्रम वासिनः |

पितुः स नित्य संतुष्टो न अतिचक्राम च आश्रमात् || १-१०-८
न तेन जन्म प्रभृति दृष्ट पूर्वम् तपस्विना |
स्त्री वा पुमान् वा यच्च अन्यत् सत्त्वम् नगर राष्ट्रजम् || १-१०-९

ततः कदाचित् तम् देशम् आजगाम यदृच्छया |
विभाण्डक सुतः तत्र ताः च अपश्यत् वरांगनाः || १-१०-१०

ताः चित्र वेषाः प्रमदा गायंत्यो मधुर स्वरम् |
ऋषि पुत्रम् उपागंय सर्वा वचनम् अब्रुवन् || १-१०-११

कः त्वम् किम् वर्तसे ब्रह्मन् ज्ञातुम् इच्छामहे वयम् |
एकः त्वम् विजने दूरे वने चरसि शंस नः || १-१०-१२

अदृष्ट रूपाः ताः तेन कांय रूपा वने स्त्रियः |
हार्दात् तस्य मतिः जाता अख्यातुम् पितरम् स्वकम् || १-१०-१३

पिता विभाण्डको अस्माकम् तस्य अहम् सुत औरसः |
ऋष्यशृङ्ग इति ख्यातम् नाम कर्म च मे भुवि || १-१०-१४

इह आश्रम पदोऽस्माकम् समीपे शुभ दर्शनाः |
करिष्ये वोऽत्र पूजाम् वै सर्वेषाम् विधि पूर्वकम् || १-१०-१५

ऋषि पुत्र वचः श्रुत्वा सर्वासाम् मतिरास वै |
तत् आश्रम पदम् द्रष्टुम् जग्मुः सर्वाः ततो अंगनः || १-१०-१६

गतानाम् तु ततः पूजाम् ऋषि पुत्रः चकार ह |
इदम् अर्घ्यम् इदम् पाद्यम् इदम् मूलम् फलम् च नः || १-१०-१७

प्रतिगृह्य तु ताम् पूजाम् सर्वा एव समुत्सुकाः |
ऋषेर् भीताः च शीघ्रम् तु गमनाय मतिम् दधुः || १-१०-१८

अस्माकम् अपि मुख्यानि फलानि इमानि हे द्विज |
गृहाण विप्र भद्रम् ते भक्षयस्व च मा अचिरम् || १-१०-१९

ततः ताः तम् समालिंग्य सर्वा हर्ष समन्विताः |
मोदकान् प्रददुः तस्मै भक्ष्याम् च विविधान् शुभान् || १-१०-२०

तानि च आस्वाद्य तेजस्वी फलानि इति स्म मन्यते |
अनास्वादित पूर्वाणि वने नित्य निवासिनाम् || १-१०-२१

आपृच्छ्य च तदा विप्रम् व्रत चर्याम् निवेद्य च |
गच्छन्ति स्म अपदेशात् ता भीताः तस्य पितुः स्त्रियः || १-१०-२२

गतासु तासु सर्वासु काश्यपस्य आत्मजो द्विजः |
अस्वस्थ हृदयः च आसीत् दुःखात् च परिवर्तते || १-१०-२३

ततोऽपरे द्युः तम् देशम् आजगाम स वीर्यवान् |
विभाण्डक सुतः श्रीमान् मनसा विचिन्तयन् मुहुः || १-१०-२४
मनोज्ञा यत्र ता दृष्टा वारमुख्याः स्वलंकृताः |

दृष्ट्वा एव च ततो विप्रम् आयान्तम् हृष्ट मानसाः || १-१०-२५
उपसृत्य ततः सर्वाः ताः तम् ऊचुर् इदम् वचः |
एहि आश्रम पदम् सौंय अस्माकम् इति च अब्रुवन् || १-१०-२६

चित्राणि अत्र बहूनि स्युः मूलानि च फलनि च |
तत्र अपि एष विशेषेण विधिः हि भविता ध्रुवम् || १-१०-२७

श्रुत्वा तु वचनम् तासाम् सर्वासाम् हृदयम् गमम् |
गमनाय मतिम् चक्रे तम् च निन्युः तथा स्त्रियः || १-१०-२८

तत्र च आनीयमाने तु विप्रे तस्मिन् महात्मनि |
ववर्ष सहसा देवो जगत् प्रह्लादयन् तदा || १-१०-२९

वर्षेण एव आगतम् विप्रम् तापसम् स नराधिपः |
प्रति उद्गंय मुनिम् प्रह्वः शिरसा च महीम् गतः || १-१०-३०
अर्घ्यम् च प्रददौ तस्मै न्यायतः सुसमाहितः |
वव्रे प्रसादम् विप्रेइन्द्रात् मा विप्रम् मन्युः आविशेत् || १-१०-३१

अन्तःपुरम् प्रवेश्य अस्मै कन्याम् दत्त्वा यथाविधि |
शांताम् शान्तेन मनसा राजा हर्षम् अवाप सः || १-१०-३२

एवम् स न्यवसत् तत्र सर्व कामैः सुपूजितः |
ऋष्यश्ऱ्^ङ्गो महातेजा शन्ताया सह भार्यया || १-१०-३३

इति वाल्मीकि रामायणे अदि काव्ये बाल काण्डे दशमः सर्गः

Sarga 011

भूय एव हि राजेन्द्र शृणु मे वचनम् हितम् |
यथा स देवप्रवरः कथयामास बुद्धिमान् || १-११-१

इक्ष्वाकूणाम् कुले जातो भविष्यति सुधार्मिकः |
नाम्ना दशरथो राजा श्रीमान् सत्य प्रतिश्रवः || १-११-२

अङ्ग राजेन सख्यम् च तस्य राज्ञो भविष्यति |
कन्या च अस्य महाभागा शांता नाम भविष्यति || १-११-३

पुत्रस्तुः अङ्गस्य राज्ञः तु रोमपाद इति श्रुतः |
तम् स राजा दशरथो गमिष्यति महायशाः || १-११-४

अनपत्योऽस्मि धर्मात्मन् शांता भर्ता मम क्रतुम् |
आहरेत त्वया आज्ञप्तः संतानार्थम् कुलस्य च || १-११-५

श्रुत्वा राज्ञोऽथ तत् वाक्यम् मनसा स विचिंत्य च |
प्रदास्यते पुत्रवन्तम् शांता भर्तारम् आत्मवान् || १-११-६

प्रतिगृह्यम् च तम् विप्रम् स राजा विगत ज्वरः |
आहरिष्यति तम् यज्ञम् प्रहृष्टेन अंतरात्मना || १-११-७

तम् च राजा दशरथो यशस् कामः कृतांलिः |
ऋष्यशृङ्गम् द्विज श्रेष्ठम् वरयिष्यति धर्मवित् || १-११-८
यज्ञार्थम् प्रसवार्थम् च स्वर्गार्थम् च नरेश्वरः |
लभते च स तम् कामम् द्विज मुख्यात् विशांपतिः || १-११-९

पुत्राः च अस्य भविष्यन्ति चत्वारो अमित विक्रमाः |
वंश प्रतिष्ठानकराः सर्व बूतेषु विश्रुताः || १-११-१०

एवम् स देव प्रवरः पूर्वम् कथितवान् कथाम् |
सनत्कुमारो भगवान् पुरा देवयुगे प्रभुः || १-११-११

स त्वम् पुरुष शार्दूल समानय सुसत्कृतम् |
स्वयम् एव महाराज गत्वा स बल वाहनः || १-११-१२

सुमंत्रस्य वचः श्रुत्वा हृष्टो दशरथोऽभवत् |
अनुमान्य वसिष्ठम् च सूतवाक्यम् निशांय च || १-११-१३
स अन्तःपुरः सह अमात्यः प्रययौ यत्र स द्विजः |

वनानि सरितः च एव व्यतिक्रंय शनैः शनैः || १-११-१४
अभिचक्राम तम् देशम् यत्र वै मुनिपुंगवः |

आसाद्य तम् द्विज श्रेष्ठम् रोमपाद समीपगम् || १-११-१५
ऋषिपुत्रम् ददर्श अथो दीप्यमानम् इव अनलम् |

ततो राजा यथा योग्यम् पूजाम् चक्रे विशेषतः || १-११-१६
सखित्वात् तस्य वै राज्ञः प्रहृष्टेन अंतरात्मना |

रोमपादेन च आख्यातम् ऋषिपुत्राय धीमते || १-११-१७
सख्यम् संबन्धकम् चैव तदा तम् प्रत्यपूजयत् |

एवम् सुसत्कृतः तेन सहोषित्वा नरर्षभः || १-११-१८
सप्ताष्ट दिवसान् राजा राजानम् इदम् अब्रवीत् |

शांता तव सुता राजन् सह भर्त्रा विशाम् पते || १-११-१९
मदीयम् नगरम् यातु कार्यम् हि महदुद्यतम् |

तथा इति राजा संश्रुत्य गमनम् तस्य धीमतः || १-११-२०
उवाच वचनम् विप्रम् गच्छ त्वम् सह भार्यया |

ऋषिपुत्रः प्रतिश्रुत्य तथा इति आहः नृपम् तदा || १-११-२१
स नृपेण अभ्यनुज्ञातः प्रययौ सह भार्यया |

ताव अन्योन्य अंजलिम् कृत्वा स्नेहात् संश्लिष्य च उरसा || १-११-२२
ननंदतुः दशरथो रोमपादः च वीर्यवान् |

ततः सुहृदम् आपृच्छ्य प्रस्थितो रघुनन्दनः || १-११-२३
पौरेषु प्रेषयामास दूतान् वै शीघ्र गामिनः |

क्रियताम् नगरम् सर्वम् क्षिप्रम् एव स्वलंकृतम् || १-११-२४
धूपितम् सिक्त सम्मृष्टम् पताकाभिः अलंकृतम् |

ततः प्रहृष्टाः पौराः ते श्रुत्वा राजानम् आगतम् || १-११-२५
तथा चक्रुः च तत् सर्वम् राज्ञा यत् प्रेषितम् तदा |

ततः स्वलंकृतम् राजा नगरम् प्रविवेश ह || १-११-२६
शङ्ख दुन्दुभि निह्रार्दैः पुरस्कृत्वा द्विजर्षभम् |

ततः प्रमुदिताः सर्वे दृष्ट्वा तम् नागरा द्विजम् || १-११-२७
प्रवेश्यमानम् सत्कृत्य नरेन्द्रेण इन्द्र कर्मणा |
यथा दिवि सुरेन्द्रेण सहस्राक्षेण काश्यपम् || १-११-२८

अन्तःपुरम् प्रवेश्य एनम् पूजाम् कृत्वा च शास्त्रतः |
कृतकृत्यम् तदा आत्मानम् मेने तस्य उपवाहनात् || १-११-२९

अन्तःपुराणि सर्वाणि शांताम् दृष्ट्वा तथा आगताम् |
सह भर्त्रा विशालाक्षीम् प्रीत्या आनंदम् उपागमन् || १-११-३०

पूज्यमाना तु ताभिः सा राज्ञा च एव विशेषतः |
उवास तत्र सुखिता कन्चित् कालम् सह द्विजा || १-११-३१

...
इति वाल्मीकि रामायणे आदि काव्ये बाल काण्डे एकादशः सर्गः


Sarga 012

ततः काले बहु तिथे कस्मिन् चित् सुमनोहरे |
वसन्ते समनुप्राप्ते राज्ञो यष्टुम् मनोऽभवत् ||१-१२-१

ततः प्रणंय शिरसा तम् विप्रम् देव वर्णिनम् |
यज्ञाय वरयामास संतान अर्थम् कुलस्य च || १-१२-२
तथ इति च स राजानम् उवाच वसुध अधिपम् |

संभाराः संभ्रियन्ताम् ते तुरगश्च विमुच्यताम् || १-१२-३
सरव्याः च उत्तरे तीरे यज्ञ भूमिः विधीयताम् |

ततो अब्रवीत् नृपः वाक्यम् ब्राह्मणान् वेद पारगान् || १-१२-४
सुमंत्र आवाहय क्ष्षिप्रम् ऋत्विजो ब्रह्म वादिनः |
सुयज्ञम् वामदेवम् च जाबालिम् अथ काश्यपम् || १-१२-५
पुरोहितम् वसिष्ठम् च ये च अन्ये द्विज सत्तमाः |

ततः सुमंत्रः त्वरितम् गत्वा त्वरित विक्रमः || १-१२-६
समानयत् स तान् सर्वान् समस्तान् वेद पारगान् |
तान् पूजयित्वा धर्मात्मा राजा दशरथः तदा || १-१२-७
धर्म अर्थ सहितम् युक्तम् श्लक्ष्णम् वचनम् अब्रवीत् |

मम तातप्य मानस्य पुत्रार्थम् नास्ति वै सुखम् || १-१२-८
पुत्रार्थम् हयमेधेन यक्षयामि इति मतिर्मम |
तत् अहम् यष्टुम् इच्छामि हयमेधेन कर्मणा || १-१२-९
ऋषिपुत्र प्रभावेण कामान् प्राप्स्यामि च अपि अहम् |

ततः साधु इति तद् वाक्यम् ब्राह्मणाः प्रत्यपूजयन् || १-१२-१०
वसिष्ठ प्रमुखाः सर्वे पार्थिवस्य मुखात् च्युतम् |
ऋष्यशृङ्ग पुरोगाः च प्रति ऊचुः नृपतिम् तदा || १-१२-११

संभाराः संभ्रियम्ताम् ते तुरगः च विमुच्यताम् |
सरव्याः च उत्तरे तीरे यज्ञ भूमिः विधीयताम् || १-१२-१२
सर्वथा प्राप्यसे पुत्राम् चतुरो अमित विक्रमान् |
यस्य ते धर्मिकी बुद्धिः इयम् पुत्रार्थम् आगता || १-१२-१३

ततः प्रीतोऽभवत् राजा श्रुत्वा तु द्विज भाषितम् |
अमात्यान् अब्रवीत् राजा हर्षेण इदम् शुभ अक्षरम् || १-१२-१४

गुरूणाम् वचनात् शीघ्रम् संभाराः संभ्रियन्तु मे |
समर्थ अधिष्टितः च अश्वः सः उपाध्यायो विमुच्यताम् || १-१२-१५
सरयव्याः च उत्तरे तीरे यज्ञ भूमिः विधीयताम् |
शांतयः च अभिवर्थन्ताम् यथा कल्पम् यथा विधि || १-१२-१६
शक्यः कर्तुम् अयम् यज्ञः सर्वेण अपि महीक्षिता |
न अपराथो भवेत् कष्टो यद्य अस्मिन् क्रतु सत्तमे || १-१२-१७
छिद्रम् हि मृगयन्त एते विद्वान्सो ब्रह्म राक्षसाः |
विधिहीनस्य यज्ञस्य सद्यः कर्ता विनश्यति || १-१२-१८
तद् यथा विधि पूर्वम् क्रतुः एष समाप्यते |
तथा विधानम् क्रियताम् समर्थाः करणेषु इह || १-१२-१९

तथा इति च ततः सर्वे मंत्रिणः प्रत्यपूजयन् |
पार्थिव इन्द्रस्य तत् वाक्यम् यथा आज्ञप्तम् अकुर्वत || १-१२-२०

ततो द्विजाः ते धर्मज्ञम् अस्तुवन् पार्थिवर्षभम् |
अनुज्ञाताः ततः सर्वे पुनः जग्मुः यथा आगतम् || १-१२-२१

गतेषु तेषु विप्रेषु मंत्रिणः तान् नराधिपः |
विसर्जयित्वा स्वम् वेश्म प्रविवेश महामतिः ||१-१२-२२

...
इति वाल्मीकि रामायणे आदि काव्ये बाल काण्डे द्वादशः सर्गः


Sarga 013

पुनः प्राप्ते वसन्ते तु पूर्णः संवत्सरोऽभवत् |
प्रसवार्थम् गतो यष्टुम् हयमेधेन वीर्यवान् || १-१३-१

अभिवाद्य वसिष्ठम् च न्यायतः प्रतिपूज्य च |
अब्रवीत् प्रश्रितम् वाक्यम् प्रसवार्थम् द्विजोत्तमम् || १-१३-२

यज्ञो मे क्रियताम् ब्रह्मन् यथोक्तम् मुनिपुङ्गव |
यथा न विघ्नाः क्रियन्ते यज्ञांगेषु विधीयताम् || १-१३-३

भवान् स्निग्धः सुहृन् मह्यम् गुरुः च परमो महान् |
वोढव्यो भवता च एव भारो यज्ञस्य च उद्यतः || १-१३-४

तथा इति च स राजानम् अब्रवीत् द्विजसत्तमः |
करिष्ये सर्वम् एव एतत् भवता यत् समर्थितम् ||१-१३-५

ततोऽब्रवीत् द्विजान् वृद्धान् यज्ञ कर्मसु निष्ठितान् |
स्थापत्ये निष्ठिताम् च एव वृद्धान् परम धार्मिकान् || १-१३-६
कर्म अन्तिकान् शिल्पकारान् वर्धकीन् खनकान् अपि |
गणकान् शिल्पिनः च एव तथा एव नट नर्तकान् || १-१३-७
तथा शुचीन् शास्त्र विदः पुरुषान् सु बहु श्रुतान् |
यज्ञ कर्म समीहन्ताम् भवन्तो राज शासनात् || १-१३-८
इष्टका बहु साहस्री शीघ्रम् आनीयताम् इति |
उपकार्याः क्रियन्ताम् च राज्ञो बहु गुणान्विताः || १-१३-९

ब्राह्मण आवसथाः चैव कर्तव्याः शतशः शुभाः |
भक्ष्य अन्न पानैः बहुभिः समुपेताः सुनिष्ठिताः ||१-१३-१०

तथा पौर जनस्य अपि कर्तव्याः च सुविस्तराः |
आगतानाम् सुदूरात् च पार्थिवानाम् पृथक् पृथक् || १-१३-११

वाजिवारण शलाः च तथा शय्या गृहाणि च |
भटानाम् महदावासम् वैदेशिक निवासिनाम् || १-१३-१२

आवासा बहु भक्ष्या वै सर्व कामैः उपस्थिताः |
तथा पौरजन्स्य अपि जनस्य बहु शोभनम् || १-१३-१३

दातव्यम् अन्नम् विधिवत् सत्कृत्य न तु लीलया |
सर्वे वर्णा यथा पूजाम् प्राप्नुवन्ति सुसत्कृताः || १-१३-१४
न च अवज्ञा प्रयोक्तव्या काम क्रोध वशात् अपि |

यज्ञ कर्मसु ये व्यग्राः पुरुषाः शिल्पिनः तथा || १-१३-१५
तेषाम् अपि विशेषेण पूजा कार्या यथा क्रमम् |
ये स्युः संपूजिता सर्वे वसुभिः भोजनेन च || १-१३-१६

यथा सर्वम् सुविहितम् न किंचित् परिहीयते |
तथा भवन्तः कुर्वन्तु प्रीति युक्तेन चेतसा || १-१३-१७

ततः सर्वे समागंय वसिष्ठम् इदम् अब्रुवन् |
यथेष्टम् तत् सुविहितम् न किंचित् परिहीयते || १-१३-१८
यथोक्तम् तत् करिष्यामो न किंचित् परिहीयते |

ततः सुमंत्रम् आहूय वसिष्ठो वाक्यम् अब्रवीत् || १-१३-१९
निमंत्रयस्व नृपतीन् पृथिव्याम् ये च धार्मिकाः |
ब्राह्मणान् क्षत्रियान् वैश्यान् शूद्राम् च एव सहस्रशः || १-१३-२०
समानयस्व सत्कृत्य सर्व देशेषु मानवान् |

मिथिलाधिपतिम् शूरम् जनकम् सत्य वादिनम् || १-१३-२१
तम् आनय महाभागम् स्वयम् एव सुसत्कृतम् |
पूर्व संबन्धिनम् ज्ञात्वा ततः पूर्वम् ब्रवीमि ते || १-१३-२२

तथा काशी पतिम् स्निग्धम् सततम् प्रिय वादिनम् |
सद् वृत्तम् देवसंकाशम् स्वयम् एव अनयस्व ह || १-१३-२३

तथा केकय राजानम् वृद्धम् परम धार्मिकम् |
श्वशुरम् राज सिंहस्य सपुत्रम् त्वम् इह आनय || १-१३-२४

अङ्गेश्वरम् महेष्वासम् रोमपादम् सु सत्कृतम् |
वयस्यम् राज सिंहस्य सपुत्रम् तम् इह आनय || १-१३-२५

तथा कोसल राजानम् भानुमंतम् सुसत्कृतम् |
मगध अधिपतिम् शूरम् सर्व शास्त्र विशारदम् || १-१३-२६

प्राप्तिज्ञम् परमोदारम् सुसत्कृतम् पुरुषर्षभम् |
राज्ञः शासनम् आदाय चोदयस्व नृपर्षभान् |
प्राचीनान् सिन्धु सौवीरान् सौराष्ठ्रेयाम् च पार्थिवान् || १-१३-२७

दाक्षिणात्यान् नरेन्द्राम् च समस्तान् आनयस्व ह |
सन्ति स्निग्धाः च ये च अन्ये राजानः पृथिवी तले || १-१३-२८
तान् आनय यथा क्षिप्रम् स अनुगान् सह बान्धवान् |
एतान् दूतैः महाभागैः आनयस्व नृप आज्ञ्या || १-१३-२९

वसिष्ठ वाक्यम् तत् श्रुत्वा सुमंत्रः त्वरितः तदा |
व्यादिशत् पुरुषान् तत्र राज्ञाम् आनयने शुभान् || १-१३-३०

स्वयम् एव हि धर्मात्मा प्रयातो मुनि शासनात् |
सुमंत्रः त्वरितो भूत्वा समानेतुम् महामतिः || १-१३-३१

ते च कर्मान्तिकाः सर्वे वसिष्ठाय च महर्षये |
सर्वम् निवेदयन्ति स्म यज्ञे यत् उपकल्पितम् || १-१३-३२

ततः प्रीतो द्विज श्रेष्ठः तान् सर्वान् मुनिर् अब्रवीत् |
अवज्ञया न दातव्यम् कस्य चित् लीलया अपि वा || १-१३-३३
अवज्ञया कृतम् हन्यात् दातारम् न अत्र संशयः |

ततः कैश्चित् अहो रात्रैः उपयाता महीक्षितः || १-१३-३४
बहूनि रत्नानि आदाय राज्ञो दशरथस्य ह |

ततो वसिष्ठः सुप्रीतो राजानम् इदम् अब्रवीत् || १-१३-३५
उपयाता नर व्याघ्र राजानः तव शासनात् |
मया अपि सत्कृताः सर्वे यथा अर्हम् राज सत्तम || १-१३-३६

यज्ञीयम् च कृतम् सर्वम् पुरुषैः सुसमाहितैः |
निर्यातु च भवान् यष्टुम् यज्ञ आयतनम् अन्तिकात् || १-१३-३७

सर्वकामैः उपहृतैः उपेतम् वै समन्ततः |
द्रष्टुम् अर्हसि राजेन्द्र मनसेव विनिर्मितम् || १-१३-३८

तथा वसिष्ठ वचनात् ऋष्यशृन्गस्य च उभयोः |
दिवसे शुभ नक्षत्रे निर्यातो जगतीपतिः || १-१३-३९

ततो वसिष्ठ प्रमुखाः सर्व एव द्विजोत्तमाः |
ऋष्यशृन्गम् पुरस्कृत्य यज्ञ कर्म आरभन् तदा || १-१३-४०

यज्ञ वाटम् गताः सर्वे यथा शास्त्रम् यथा विधि |
श्रीमान् च सह पत्नीभी राजा दीक्षाम् उपाविशत् || १-१३-४१

...
इति श्री वाल्मिकि रामायणे बालकाण्डे त्रयोदशः सर्गः


Sarga 014

अथ संवत्सरे पूर्णे तस्मिन् प्राप्ते तुरंगमे |
सरय्वाः च उत्तरे तीरे राज्ञो यज्ञो अभ्यवर्तत || १-१४-१

ऋष्यशृंगम् पुरस्कृत्य कर्म चक्रुः द्विजर्षभाः |
अश्वमेधे महायज्ञे राज्ञोऽस्य सुमहात्मनः || १-१४-२

कर्म कुर्वंति विधिवत् याजका वेदपारगाः |
यथा विधि यथा न्यायं परिक्रामन्ति शास्त्रतः || १-१४-३

प्रवर्ग्यम् शास्त्रतः कृत्वा तथा एव उपसदम् द्विजाः |
चक्रुः च विधिवत् सर्वम् अधिकम् कर्म शास्त्रतः || १-१४-४

अभिपूज्य तदा हृष्टाः सर्वे चक्रुः यथा विधि |
प्रातः सवन पूर्वाणि कर्माणि मुनिपुंगवाः || १-१४-५

ऐन्द्रश्च विधिवत् दत्तो राजा च अभिषुतोऽनघः |
मध्यंदिनम् च सवनम् प्रावर्तत यथा क्रमम् || १-१४-६

तृतीय सवनम् चैव राज्ञोऽस्य सुमहात्मनः |
चक्रुः ते शाश्त्रतो दृष्ट्वा तथा ब्राह्मण पुंगवाः || १-१४-७

आह्वान् चक्रिरे तत्र शक्रादीन् विबुधोत्तमान् |
ऋष्यशृङ्गाअदौ मन्त्रैः शिक्षाक्षर समन्वितौ || १-१४-८

गीतिभिः मधुरैः स्निग्धैः मन्त्र आह्वानैः यथार्हतः |
होतारो ददुरावाह्य हविर्भागान् दिवौकसाम् || १-१४-९

न च अहुतं आभूत् तत्र स्खलितम् वा न किंचन |
दृश्यते ब्रह्मवत् सर्वम् क्षेमयुक्तम् हि चक्रिरे || १-१४-१०

न तेषु अहस्सु श्रान्तो वा क्षुधितो वा न दृश्यते |
न अविद्वान् ब्राह्मणः कश्चिन् न अशत अनुचरः तथा || १-१४-११

ब्राह्मणा भुंजते नित्यम् नाथवन्तः च भुंजते |
तापसा भुंजते च अपि श्रमणाः चैव भुंजते || १-१४-१२

वृद्धाः च व्याधिताः च एव स्त्री बालाः तथा एव च |
अनिशं भुंजमानानां न तृप्तिः उपलभ्यते || १-१४-१३

दीयताम् दीयताम् अन्नम् वासांसि विविधानि च |
इति संचोदिताः तत्र तथा चक्रुः अनेकशः || १-१४-१४

अन्न कूटाः च दृश्यन्ते बहवः पर्वत उपमाः |
दिवसे दिवसे तत्र सिद्धस्य विधिवत् तदा || १-१४-१५

नाना देशात् अनुप्राप्ताः पुरुषाः स्त्री गणाः तथा |
अन्न पानैः सुविहिताः तस्मिन् यज्ञे महात्मनः || १-१४-१६

अन्नम् हि विधिवत् स्वादु प्रशन्सन्ति द्विजर्षभाः |
अहो तृप्ताः स्म भद्रम् ते इति शुश्राव राघवः || १-१४-१७

स्वलंकृताः च पुरुषा ब्राह्मणान् पर्यवेषयन् |
उपासन्ते च तान् अन्ये सुमृष्ट मणि कुण्डलाः || १-१४-१८

कर्मान्तरे तदा विप्रा हेतुवादान् बहूनपि |
प्राहुः सुवाग्मिनो धीराः परस्पर जिगीषया || १-१४-१९

दिवसे दिवसे तत्र संस्तरे कुशला द्विजाः |
सर्व कर्माणि चक्रुः ते यथा शास्त्रं प्रचोदिताः || १-१४-२०

न अषडङ्ग वित् अत्र आसीत् न अव्रतो न अबहुश्रुतः |
सदस्यः तस्य वै राज्ञो न अवाद कुशला द्विजाः || १-१४-२१

प्राप्ते यूपः उच्छ्रये तस्मिन् षड् बैल्वाः खादिराः तथा |
तावन्तो बिल्व सहिताः पर्णिनः च तथा अपरे || १-१४-२२
श्लेष्मातकमयः दिष्टो देवदारुमयः तथा |
द्वावेव तत्र विहितौ बाहु व्यस्त परिग्रहौ || १-१४-२३

कारिताः सर्व एवैते शास्त्रज्ञैः यज्ञकोविदैः |
शोभाअर्थम् तस्य यज्ञस्य कांचन अलंकृत अभवन् || १-१४-२४

एक विंशति यूपाः ते एक विंशत् अरत्नयः |
वासोभिः एक विंशद्भिः एकैकम् समलंकृताः || १-१४-२५

विन्यस्ता विधिवत् सर्वे शिल्पिभिः सुकृता दृढाः |
अष्ट आस्रयः सर्व एव श्लक्ष्ण रूप समन्विताः || १-१४-२६

आच्छादिताः ते वासोभिः पुष्पैः गन्धैः च पूजिताः |
सप्त ऋषयो दीप्तिमन्तो विराजन्ते यथा दिवि || १-१४-२७

इष्टकाः च यथा न्यायम् कारिताः च प्रमाणतः |
चितोऽग्निः ब्राह्मणैः तत्र कुशलैः शिप्लकर्मणि || १-१४-२८

सचित्यो राज सिंहस्य संचितः कुशलैः द्विजैः |
गरुडो रुक्मपक्षो वै त्रिगुणो अष्टा दशात्मकः || १-१४-२९

नियुक्ताः तत्र पशवः तत् तत् उद्दिश्य दैवतम् |
उरगाः पक्षिणः च एव यथा शास्त्रम् प्रचोदिताः || १-१४-३०

शामित्रे तु हयः तत्र तथा जलचराः च ये |
ऋषिभिः सर्वम् एवै तन् नियुक्तम् शास्त्रतः तदा || १-१४-३१

पशूनाम् त्रिशतम् तत्र यूपेषु नियतम् तदा |
अश्व रत्नः उत्तमम् तस्य राज्ञो दशरथस्य ह || १-१४-३२

कौसल्या तम् हयम् तत्र परिचर्य समंततः |
कृपाणैः विशशासः एनम् त्रिभिः परमया मुदा || १-१४-३३

पतत्रिणा तदा सार्धम् सुस्थितेन च चेतसा |
अवसत् रजनीम् एकाम् कौसल्या धर्म कांयया || १-१४-३४

होता अध्वर्युः तथ उद्गाता हस्तेन समयोजयन् |
महिष्या परिवृत्त्या अथ वावाताम् अपराम् तथा || १-१४-३५

पतत्रिणः तस्य वपाम् उद्धृत्य नियतेइन्द्रियः |
ऋत्विक् परम संपन्नः श्रपयामास शास्त्रतः || १-१४-३६

धूम गन्धम् वपायाः तु जिघ्रति स्म नराधिपः |
यथा कालम् यथा न्यायम् निर्णुदन् पापम् आत्मनः || १-१४-३७

हयस्य यानि च अंगानि तानि सर्वाणि ब्राह्मणाः |
अग्नौ प्रास्यन्ति विधिवत् समस्ताः षोडश ऋत्विजः || १-१४-३८

प्लक्ष शाखासु यज्ञानाम् अन्येषाम् क्रियते हविः |
अश्व मेधस्य यज्ञस्य वैतसो भागः इष्यते || १-१४-३९

त्र्यहोऽश्व मेधः संख्यातः कल्प सूत्रेण ब्राह्मणैः |
चतुष्टोमम् अहः तस्य प्रथमम् परिकल्पितम् || १-१४-४०

उक्थ्यम् द्वितीयम् संख्यातम् अतिरात्रम् तथोत्तरम् |
कारिताः तत्र बहवो विहिताः शास्त्र दर्शनात् || १-१४-४१

ज्योतिष्टोम आयुषी च एवम् अतिरात्रौ विनिर्मितौ |
अभिजित् विश्वजित् च एवम् अप्तोर्यामो महाक्रतुः || १-१४-४२

प्राचीम् होत्रे ददौ राजा दिशम् स्वकुल वर्धनः
अध्वर्यवे प्रतीचीम् तु ब्रह्मणे दक्षिणाम् दिशम् || १-१४-४३
उद्गात्रे च तथा उदीचीम् दक्षिणैएषा विनिर्मिता |
अश्वमेधे महायज्ञे स्वयंभु विहिते पुरा || १-१४-४४

क्रतुं समाप्य तु तदा न्यायतः पुरुषर्षभः |
ऋत्विग्भ्यो हि ददौ राजा धराम् ताम् कुलवर्धनः || १-१४-४५

एवम् दत्त्वा प्रहृष्टो अभूत् श्रीमान् इक्ष्वाकु नन्दन |
ऋत्विजः तु अब्रुवन् सर्वे राजानम् गत किल्बिषम् || १-१४-४६

भवान् एव महीम् कृत्स्नाम् एको रक्षितुम् अर्हति |
न भूंया कार्यम् अस्माकम् न हि शक्ताः स्म पालने || १-१४-४७

रताः स्वाध्याय करणे वयम् नित्यम् हि भूमिप |
निष्क्रयम् किंचित् एव इह प्रयच्छतु भवान् इति || १-१४-४८

मणि रत्नम् सुवर्णम् वा गावो यद् वा समुद्यतम् |
तत् प्रयच्छ नरश्रेष्ट धरण्या न प्रयोजनम् || १-१४-४९

एवम् उक्तो नरपतिः ब्राह्मणैः वेद पारगैः |
गवाम् शत सहस्राणि दश तेभ्यो ददौ नृपः || १-१४-५०
दश कोटि सुवर्णस्य रजतस्य चतुर् गुणम् |

ऋत्विजः च ततः सर्वे प्रददुः सहिता वसु || १-१४-५१
ऋष्यशृन्गाय मुनये वसिष्ठाय च धीमते |

ततः ते न्यायतः कृत्वा प्रविभागम् द्विजोत्तमाः || १-१४-५२
सुप्रीत मनसः सर्वे प्रत्यूचुः मुदिता भृशम् |

ततः प्रसर्पकेभ्यस्तु हिरण्यम् सुसमाहितः || १-१४-५३
जांबूनदम् कोओटि संख्यम् ब्राह्मणेभ्यो ददौ तदा |

दरिद्राय द्विजाय अथ हस्त आभरणम् उत्तमम् || १-१४-५४
कस्मै चित् याचमानाय ददौ राघव नंदनः |

ततः प्रीतेषु विधिवत् द्विजेषु द्विज वत्सलः || १-१४-५५
प्रणामम् अकरोत् तेषाम् हर्ष व्याकुलित इन्द्रियः |

तस्य आशिषोऽथ विविधा ब्राह्मणैः समुदाहृताः || १-१४-५६
उदारस्य नृवीरस्य धरण्याम् पतितस्य च |

ततः प्रीत मना रजाअ प्राप्य यज्ञम् अनुत्तमम् || १-१४-५७
पाप अपहम् स्वर् नयनम् दुस्तरम् पार्थिवर्षभैः |

ततोऽब्रवीत् ऋश्य्शृंगम् राजा दशरथः तदा || १-१४-५८
कुलस्य वर्धनम् त्वम् तु कर्तुम् अर्हसि सुव्रत |

तथेति च स राजानम् उवाच द्विजसत्तमः |
भविष्यन्ति सुता राजन् चत्वारः ते कुलोद्वहाः || १-१४-५९

स तस्य वाक्यम् मधुरम् निशंय
प्रणंय तस्मै प्रयतो नृपेन्द्र |
जगाम हर्षम् परमम् महात्मा
तम् ऋष्यश्ऱ्^ङ्गम् पुनरपि उवाच || १-१४-६०

....
इति वाल्मीकि रामायणे आदिकाव्ये बाल काण्डे चतुर्दशः सर्गः ||


Sarga 015

मेधावी तु ततो ध्यात्वा स किङ्चित् इदम् उत्तरम् |
लब्ध सङ्ज्ञः ततः तम् तु वेदज्ञो नृपम् अब्रवीत् || १-१५-१

इष्टिम् तेऽहम् करिष्यामि पुत्रीयाम् पुत्र कारणात् |
अथर्व सिरसि प्रोक्तैः मन्त्रैः सिद्धाम् विधानतः || १-१५-२

ततः प्राक्रमत् इदम् इष्टिम् ताम् पुत्रीयाम् पुत्र कारणात् |
जुहाव अग्नौ च तेजस्वी मन्त्र दृष्टेन कर्मणा || १-१५-३

ततो देवाः स गन्धर्वाः सिद्धाः च परम ऋषयः |
भाग प्रतिग्रहार्थम् वै समवेता यथाविधि || १-१५-४

ताः समेत्य यथा न्यायम् तस्मिन् सदसि देवताः |
अब्रुवन् लोक कर्तारम् ब्रह्माणम् वचनम् ततः || १-१५-५

भगवन् त्वत् प्रसादेन रावणो नाम राक्षसः |
सर्वान् नो बाधते वीर्यात् शासितुम् तम् न शक्नुमः || १-१५-६

त्वया तस्मै वरो दत्तः प्रीतेन भगवन् तदा |
मानयन्तः च तम् नित्यम् सर्वम् तस्य क्षमामहे || १-१५-७

उद्वेजयति लोकान् त्रीन् उच्छ्रितान् द्वेष्टि दुर्मतिः |
शक्रम् त्रिदश राजानम् प्रधर्षयितुम् इच्छति || १-१५-८

ऋषीन् यक्षान् स गन्धर्वान् असुरान् ब्राह्मणान् तथा |
अतिक्रामति दुर्धर्षो वर दानेन मोहितः || १-१५-९

नैनम् सूर्यः प्रतपति पार्श्वे वाति न मारुतः |
चलोर्मिमाली तम् दृष्ट्वा समुद्रोऽपि न कंपते || १-१५-१०

तन् महन्नो भयम् तस्मात् राक्षसात् घोर दर्शनात् |
वधार्थम् तस्य भगवन् उपायम् कर्तुम् अर्हसि || १-१५-११

एवम् उक्तः सुरैः सर्वैः चिन्तयित्वा ततोऽब्रवीत् |
हन्ता अयम् विदितः तस्य वधोपायो दुरात्मनः || १-१५-१२

तेन गन्धर्व यक्षाणाम् देवतानाम् च रक्षसाम् |
अवध्योऽस्मि इति वागुक्ता तथेति उक्तम् च तन् मया || १-१५-१३

न अकीर्तयत् अवज्ञानात् तत् रक्षो मानुषाम् तदा |
तस्मात् स मानुषात् वध्यो मृत्युः न अन्योऽस्य विद्यते || १-१५-१४

एतत् श्रुत्वा प्रियम् वाक्यम् ब्रह्मणा समुदाहृतम् |
देवा महर्षयः सर्वे प्रहृष्टाः ते अभवन् तदा ||१-१५-१५

एतस्मिन् अनन्तरे विष्णुः उपयातो महाद्युतिः |
श्ङ्ख चक्र गदा पाणिः पीत वासा जगत्पतिः || १-११५-१६
वैनतेयम् समारूह्य भास्कर तोयदम् यथा |
तप्त हाटक केयूरो वन्द्यमानः सुरोत्तमैः || १-१५-१७

ब्रह्मणा च समागंय तत्र तस्थौ समाहितः |
तम् अब्रुवन् सुराः सर्वे समभिष्टूय संनताः || १-१५-१८

त्वाम् नियोक्ष्यामहे विष्णो लोकानाम् हित कांयया |
राज्ञो दशरथस्य त्वम् अयोध्य अधिपतेः विभोः || १-१५-१९
धर्मज्ञस्य वदान्यस्य महर्षि सम तेजसः |
अस्य भार्यासु तिसृषु ह्री श्री कीर्ति उपमासु च || १-१५-२०
विष्णो पुत्रत्वम् आगच्छ कृत्वा आत्मानम् चतुर्विधम् |

तत्र त्वम् मानुषो भूत्वा प्रवृद्धम् लोक कण्टकम् || १-१५-२१
अवध्यम् दैवतैः विष्णो समरे जहि रावणम् |

स हि देवान् स गन्धर्वान् सिद्धान् च ऋषि सत्तमान् || १-१५-२२
राक्षसो रावणो मूर्खो वीर्य उद्रेकेण बाधते |

ऋषयः च ततः तेन गन्धर्वा अप्सरसः तथा || १-१५-२३
क्रीडयन्तो नन्दन वने रैउद्रेण विनिपातिताः |

वधार्थम् वयम् आयाताः तस्य वै मुनिभिः सह || १-१५-२४
सिद्ध गन्धर्व यक्षाः च ततः त्वाम् श्ररणम् गताः |

त्वम् गतिः परमा देव सर्वेषाम् नः परंतपः || १-१५-२५
वधाय देव शतॄणाम् नृणाम् लोके मनः कुरु |

एवम् स्तुतस्तु देवेशो विष्णुः त्रिदशः पुंगवः || १-१५-२६
पितामह पुरोगान् तान् सर्व लोक नमस्कृतः
अब्रवीत् त्रिदशान् सर्वान् समेतान् धर्म संहितान् || १-१५-२७

भयम् त्यजत भद्रम् वो हितार्थम् युधि रावणम् |
स पुत्र पौत्रम् स अमात्यम् स मित्र ज्ञाति बान्धवम् || १-१५-२८
हत्वा क्रूरम् दुराधर्षम् देव ऋषीणाम् भयावहम् |
दश वर्ष सहस्राणि दश वर्ष शतानि च || १-१५-२९
वत्स्यामि मानुषे लोके पालयन् पृध्वीम् इमाम् |

एवम् दत्वा वरम् देवो देवानाम् विष्णुः आत्मवान् || १-१५-३०
मानुषे चिन्तयामास जन्मभूमिम् अथ आत्मनः |

ततः पद्म पलाशाक्षः कृत्वा आत्मानम् चतुर्विधम् || १-१५-३१
पितरम् रोचयामास तदा दशरथम् नृपम् |

तदा देव ऋषि गन्धर्वाः स रुद्राः स अप्सरो गणाः |
स्तुतिभिः दिव्य रूपाभिः तुष्टुवुः मधुसूदनम् || १-१५-३२

तम् उद्धतम् रावणम् उग्र तेजसम्
प्रवृद्ध दर्पम् त्रिदशेश्वर वर द्विषम् |
विरावणम् साधु तपस्वि कण्टकम्
तपस्विनाम् उद्धर तम् भयाअवहम् || १-१५-३३

तमेव हत्वा स बलम् स बान्धवम्
विरावणम् रावणम् उग्र पौरुषम् |
स्वर् लोकम् आगच्छ गत ज्वरः चिरम्
सुरेन्द्र गुप्तम् गत दोष कल्मषम् || १-१५-३४

इति वाल्मीकि रामायणे आदि काव्ये बाल काण्डे पङ्च दशः सर्गः ||


Sarga 016

ततो नारायणो देवो विषुणुः नियुक्तः सुर सत्तमैः |
जानन् अपि सुरान् एवम् श्लक्ष्णम् वचनम् अब्रवीत् || १-१६-१

उपायः को वधे तस्य राक्ष्साधिपतेः सुराः |
यम् अहम् तम् समास्थाय निहन्याम् ऋषि कण्टकम् || १-१६-२

एवम् उक्ताः सुराः सर्वे प्रत्यूचुः विष्णुम् अव्ययम् |
मानुषम् रूपम् आस्थाय रावणम् जहि संयुगे || १-१६-३

स हि तेपे तपः तीव्रम् दीर्घ कालम् अरिंदम |
येन तुष्टोऽभवत् ब्रह्मा लोक कृत् लोक पूर्वजः || १-१६-४

सन्तुष्टः प्रददौ तस्मै राक्षसाय वरम् प्रभुः |
नानाविधेभ्यो भूतेभ्यो भयम् न अन्यत्र मानुषात् || १-१६-५
अवज्ञाताः पुरा तेन वरदाने हि मानवाः |

एवम् पितामहात् तस्मात् वरदानेन गर्वितः || १-१६-६
उत्सादयति लोकान् त्रीईन् स्त्रियः च अपि अपकर्षति |
तस्मात् तस्य वधो दृष्टो मानुषेभ्यः परन्तप || १-१६-७

इति एतत् वचनम् श्रुत्वा सुराणाम् विष्णुः आत्मवान् |
पितरम् रोचयामास तदा दशरथम् नृपम् || १-१६-८

स च अपि अपुत्रो नृपतिः तस्मिन् काले महाद्युतिः |
अयजत् पुत्रियाम् इष्टिम् पुत्रेप्सुः अरिसूदनः ||१-१६-९

स कृत्वा निश्चयम् विष्णुः आमन्त्र्य च पितामहम् |
अन्तर्धानम् गतो देवैः पूज्य मानो महर्षिभिः || १-१६-१०

ततो वै यजमानस्य पावकात् अतुल प्रभम् |
प्रादुर्भूतम् महद्भूतम् महावीर्यम् महाबलम् || १-१६-११

कृष्णम् रक्ताम्बर धरम् रक्ताअस्यम् दुन्दुभि स्वनम् |
स्निग्ध हर्यक्ष तनुज श्मश्रु प्रवरम् ऊर्धजम् || १-१६-१२

शुभ लक्षण संपन्नम् दिव्य आभरण भूषितम् |
शैल शृङ्ग समुत्सेधम् दृप्त शार्दूल विक्रमम् || १-१६-१३

दिवाकर समाअकारम् दीप्त अनल शिखोपमम् |
तप्त जाम्बूनदमयीम् राजतान्त परिच्छदाम् || १-१६-१४
दिव्य पायस संपूर्णाम् पात्रीम् पत्नीम् इव प्रियाम् |
प्रगृह्य विपुलाम् दोर्भ्याम् स्वयम् मायामयीम् इव || १-१६-१५

समवेक्ष्य अब्रवीत् वाक्यम् इदम् दशरथम् नृपम् |
प्राजापत्यम् नरम् विद्धि माम् इह अभ्यागतम् नृप || १-१६-१६

ततः परम् तदा राजा प्रति उवाच कृत अंजलिः |
भगवन् स्वागतम् तेऽस्तु किमहम् करवाणि ते || १-१६-१७

अथो पुनः इदम् वाक्यम् प्राजापत्यो नरोऽब्रवीत् |
राजन् अर्चयता देवान् अद्य प्राप्तम् इदम् त्वया || १-१६-१८

इदम् तु नृप शार्दूल पायसम् देव निर्मितम् |
प्रजा करम् गृहाण त्वम् धन्यम् आरोग्य वर्धनम् || १-१६-१९

भार्याणाम् अनुरूपाणाम् अश्नीत इति प्रयच्छ वै |
तासु त्वम् लप्स्यसे पुत्रान् यदर्थम् यजसे नृप || १-१६-२०

तथा इति नृपतिः प्रीतः शिरसा प्रति गृह्य ताम् |
पात्रीम् देव अन्न संपूर्णाम् देव दत्ताम् हिरण्मयीम् || १-१६-२१

अभिवाद्य च तत् भूतम् अद्भुतम् प्रिय दर्शनम् |
मुदा परमया युक्तः चकार अभिप्रदक्षिणम् || १-१६-२२

ततो दशरथः प्राप्य पायसम् देव निर्मितम् |
बभूव परम प्रीतः प्राप्य वित्तम् इव अधनः || १-१६-२३

ततः तत् अद्भुत प्रख्यम् भूतम् परम भास्वरम् |
संवर्तयित्वा तत् कर्म तत्र एव अन्तरधीयत || १-१६-२४

हर्ष रश्मिभिः उद्द्योतम् तस्य अन्तःपुरम् आबभौ |
शारदस्य अभिरामस्य चंद्रस्य इव नभः अंशुभिः || १-१६-२५

सः अन्तःपुरम् प्रविश्य एव कौसल्याम् इदम् अब्रवीत् |
पायसम् प्रतिगृह्णीष्व पुत्रीयम् तु इदम् आत्मनः || १-१६-२६

कौसल्यायै नरपतिः पायस अर्धम् ददौ तदा |
अर्धात् अर्धम् ददौ च अपि सुमित्रायै नराधिपः || १-१६-२७
कैकेय्यै च अवशिष्ट अर्धम् ददौ पुत्रार्थ कारणात् |
प्रददौ च अवशिष्ट अर्धम् पायसस्य अमृत उपमम् || १-१६-२८
अनुचिन्त्य सुमित्रायै पुनः एव महीपतिः |
एवम् तासाम् ददौ राजा भार्याणाम् पायसम् पृथक् || १-१६-२९

ताः च एवम् पायसम् प्राप्य नरेन्द्रस्य उत्तमाः स्त्रियः |
सम्मानम् मेनिरे सर्वाः प्रहर्ष उदित चेतसः || १-१६-३०

ततस्तु ताः प्राश्य तद् उत्तम स्त्रियो
महीपतेः उत्तम पायसम् पृथक् |
हुताशन आदित्य समान तेजसः
अचिरेण गर्भान् प्रतिपेदिरे तदा || १-१६-३१

ततस्तु राजा प्रतिवीक्ष्य ताः स्त्रियः
प्ररूढ गर्भाः प्रति लब्ध मानसः |
बभूव हृष्टः त्रिदिवे यथा हरिः
सुरेन्द्र सिद्ध ऋषि गणाभिपूजितः || १-१६-३२

इति श्री वाल्मीकि रामायणे आदिकाव्ये बालकाण्डे षोडशः सर्गः ||


Sarga 017

पुत्रत्वम् तु गते विष्णौ राज्ञः तस्य महात्मनः |
उवाच देवताः सर्वाः स्वयंभूः भगवान् इदम् || १-१७-१

सत्य संधस्य वीरस्य सर्वेषाम् नो हितैषिणः |
विष्णोः सहायान् बलिनः सृजध्वम् काम रूपिणः || १-१७-२

माया विदः च शूराम् च वायु वेग समान् जवे |
नयज्ञान् बुद्धि संपन्नान् विष्णु तुल्य पराक्रमान् || १-१७-३
असंहार्यान् उपायज्ञान् दिव्य संहनन अन्वितान् |
सर्व अस्त्र गुण संपन्नानन् अमृत प्राशनान् इव || १-१७-४
अप्सरस्सु च मुख्यासु गन्धर्वाणाम् तनूषु च |
यक्ष पन्नग कन्यासु ऋक्ष विद्याधरीषु च || १-१७-५
किंनरीणाम् च गात्रेषु वानरीनाम् तनूसु च |
सृजध्वम् हरि रूपेण पुत्रान् तुल्य पराक्रमान् || १-१७-६

पूर्वम् एव मया सृष्टो जांबवान् ऋक्ष पुङ्गवः |
जृंभमाणस्य सहसा मम वक्रात् अजायत || १-१७-७

ते तथा उक्ताः भगवता तत् प्रति श्रुत्य शासनम् |
जनयामासुः एवम् ते पुत्रान् वानर रूपिणः || १-१७-८

ऋषयः च महात्मानः सिद्ध विद्याधर उरगाः |
चारणाः च सुतान् वीरान् ससृजुः वन चारिणः || १-१७-९

वानरेन्द्रम् महेन्द्र आभम् इन्द्रः वालिनम् आत्मजम् |
सुग्रीवम् जनयामास तपनः तपताम् वरः || १-१७-१०

बृहस्पतिः तु अजनयत् तारम् नाम महा कपिम् |
सर्व वानर मुख्यानाम् बुद्धिमन्तम् अनुत्तमम् || १-१७-११

धनदस्य सुतः श्रीमान् वानरो गन्धमादनः |
विश्वकर्मा तु अजनयन् नलम् नाम महा कपिम् || १-१७-१२

पावकस्य सुतः श्रीमान् नीलः अग्नि सदृश प्रभः |
तेजसा यशसा वीर्यात् अत्यरिच्यत वीर्यवान् || १-१७-१३

रूप द्रविण संपन्नौ अश्विनौ रूपसंमतौ |
मैन्दम् च द्विविदम् च एव जनयामासतुः स्वयम् || १-१७-१४

वरुणो जनयामास सुषेणम् नाम वानरम् |
शरभम् जनयामास पर्जन्यः तु महाबलः || १-१७-१५

मारुतस्य औरसः श्रीमान् हनुमान् नाम वानरः |
वज्र संहननोपेतो वैनतेय समः जवे || १-१७-१६
सर्व वानर मुख्येषु बुद्धिमान् बलवान् अपि |

ते सृष्टा बहु साहस्रा दशग्रीव वधे उद्यताः || १-१७-१७
अप्रमेय बला वीरा विक्रान्ताः काम रूपिणः |

ते गज अचल संकाशा वपुष्मंतो महाबलाः || १-१७-१८
ऋक्ष वानर गोपुच्छाः क्षिप्रम् एव अभिजज्ञिरे |

यस्य देवस्य यद् रूपम् वेषो यः च पराक्रमः || १-१७-१९
अजायत समम् तेन तस्य तस्य पृथक् पृथक् |

गोलान्गूलेषु च उत्पन्नाः किंचिद् उन्नत विक्रमाः || १-१७-२०
ऋक्षीषु च तथा जाता वानराः किंनरीषु च |

देवा महर्षि गन्धर्वाः तार्क्ष्य यक्षा यशस्विनः || १-१७-२१
नागाः किंपुरुषाः च एव सिद्ध विद्याधर उरगाः |
बहवो जनयामासुः हृष्टाः तत्र सहस्रशः || १-१७-२२
चारणाः च सुतान् वीरान् ससृजुः वन चारिणः |
वानरान् सु महाकायान् सर्वान् वै वन चारिणः || १-१७-२३
अप्सरस्सु च मुख्यासु तदा विद्यधरीषु च |
नाग कन्यासु च तदा गन्धर्वीणाम् तनूषु च |

काम रूप बलोपेता यथा काम विचारिणः || १-१७-२४
सिंह शार्दूल सदृशा दर्पेण च बलेन च |

शिला प्रहरणाः सर्वे सर्वे पर्वत योधिनः || १-१७-२५
नख दन्ष्ट्र आयुधाः सर्वे सर्वे सर्व अस्त्र कोविदाः |

विचाल येयुः शैलेन्द्रान् भेद येयुः स्थिरान् द्रुमान् || १-१७-२६
क्षोभ येयुः च वेगेन समुद्रम् सरिताम् पतिम् |

दार येयुः क्षितिम् पद्भ्याम् आप्लवेयुः महा अर्णवन् || १-१७-२७
नभस्थलम् विशेयुर् च गृह्णीयुर् अपि तोयदान् |

गृह्णीयुर् अपि मातंगान् मत्तान् प्रव्रजतो वने || १-१७-२८
नर्दमानाः च नादेन पात येयुः विहंगमान् |

ईदृशानाम् प्रसूतानि हरीणाम् काम रूपिणाम् || १-१७-२९
शतम् शत सहस्राणि यूथपानाम् महात्मनाम् |

ते प्रधानेषु यूथेषु हरीणाम् हरियूथपाः || १-१७-३०
बभूवुर् यूथप श्रेष्ठान् वीराम् च अजनयन् हरीन् |

अन्ये ऋक्षवतः प्रस्थान् उपतस्थुः सहस्रशः || १-१७-३१
अन्ये नाना विधान् शैलान् काननानि च भेजिरे |

सूर्य पुत्रम् च सुग्रीवम् शक्र पुत्रम् च वालिनम् || १-१७-३२
भ्रातरौ उपतस्थुः ते सर्वे च हरि यूथपाअः |
नलम् नीलम् हनूमन्तम् अन्यांश्च हरि यूथपान् || १-१७-३३

ते तार्क्ष्य बल संपन्नाः सर्वे युद्ध विशारदाः |
विचरन्तोऽर्दयन् सर्वान् सिंह व्याघ्र महोरगान् || १-१७-३४

महाबलो महाबाहुः वाली विपुल विक्रमः |
जुगोप भुज वीर्येण ऋक्ष गोपुच्छ वानरान् || १-१७-३५

तैः इयम् पृध्वी शूरैः सपर्वत वन अर्णवा |
कीर्णा विविध संस्थानैः नाना व्यंजन लक्षणैः || १-१७-३६

तैः मेघ बृन्दाचल कूट संनिभैः
महाबलैः वानर यूथप अधिपैः |
बभूव भूः भीम शरीर रूपैः
समावृता राम सहाय हेतोः || १-१७-३७

इति वाल्मीकि रामायणे आदि काव्ये बाल काण्डे सप्तदशः सर्गः ||


Sarga 018

निर्वृत्ते तु क्रतौ तस्मिन् हयमेधे महात्मनः |
प्रति गृह्य अमरा भागान् प्रतिजग्मुः यथा आगतम् || १-१८-१

समाप्त दीक्षा नियमः पत्नी गण समन्वितः |
प्रविवेश पुरीम् राजा स भृत्य बल वाहनः || १-१८-२

यथा अर्हम् पूजिताः तेन राज्ञा च पृथिवीश्वराः |
मुदिताः प्रययुः देशान् प्रणंय मुनि पुंगवम् || १-१८-३

श्रीमताम् गच्छताम् तेषाम् स्वगृहाणि पुरात् ततः |
बलानि राज्ञाम् शुभ्राणि प्रहृष्टानि चकाशिरे || १-१८-४

गतेषु पृथिवीशेषु राजा दशरथः पुनः |
प्रविवेश पुरीम् श्रीमान् पुरस्कृत्य द्विजोत्तमान् || १-१८-५

शांतया प्रययौ सार्धम् ऋष्यशृङ्गः सुपूजितः |
अनुगंयमानो राज्ञा च सानुयात्रेण धीमता || १-१८-६

एवम् विसृज्य तान् सर्वान् राजा संपूर्ण मानसः |
उवास सुखितः तत्र पुत्र उत्पत्तिम् विचिंतयन् || १-१८-७

ततो यज्ञे समाप्ते तु ऋतूनाम् षट् समत्ययुः |
ततः च द्वादशे मासे चैत्रे नावमिके तिथौ || १-१८-८
नक्क्षत्रे अदिति दैवत्ये स्व उच्छ संस्थेषु पंचसु |
ग्रहेषु कर्कटे लग्ने वाक्पता इंदुना सह || १-१८-९
प्रोद्यमाने जगन्नाथम् सर्व लोक नमस्कृतम् |
कौसल्या अजनयत् रामम् सर्व लक्षण संयुतम् || १-१८-१०
विष्णोः अर्धम् महाभागम् पुत्रम् ऐक्ष्वाकु नंदनम् |
लोहिताक्षम् महाबाहुम् रक्त ओष्टम् दुंदुभि स्वनम् || १-१८-११

कौसल्या शुशुभे तेन पुत्रेण अमित तेजसा |
यथा वरेण देवानाम् अदितिः वज्र पाणिना || १-१८-१२

भरतो नाम कैकेय्याम् जज्ञे सत्य पराक्रमः |
साक्षात् विष्णोः चतुर्थ भागः सर्वैः समुदितो गुणैः || १-१८-१३

अथ लक्ष्मण शत्रुघ्नौ सुमित्रा अजनयत् सुतौ |
वीरौ सर्व अस्त्र कुशलौ विष्णोः अर्ध समन्वितौ | १-१८-१४

पुष्ये जातः तु भरतो मीन लग्ने प्रसन्न धीः |
सार्पे जातौ तु सौमित्री कुळीरे अभ्युदिते रवौ || १-१८-१५

राज्ञः पुत्रा महात्मानः चत्वारो जज्ञिरे पृथक् |
गुणवंतः अनुरूपाः च रुच्या प्रोष्ठ पदोपमाः || १-१८-१६

जगुः कलम् च गंधर्वा ननृतुः च अप्सरो गणाः |
देव दुंदुभयो नेदुः पुष्प वृष्टिः च खात् पतत् || १-१८-१७
उत्सवः च महान् आसीत् अयोध्यायाम् जनाकुलः |

रथ्याः च जन संबाधा नट नर्तक संकुलाः || १-१८-१८
गायनैः च विराविण्यो वादनैः च तथ अपरैः |
विरेजुर् विपुलाः तत्र सर्व रत्न समन्विताः || १-१८-१९

प्रदेयांश्च ददौ राजा सूत मागध वंदिनाम् |
ब्राह्मणेभ्यो ददौ वित्तम् गो धनानि सहस्रशः || १-१८-२०

अतीत्य एकादश आहम् तु नाम कर्म तथा अकरोत् |
ज्येष्ठम् रामम् महात्मानम् भरतम् कैकयी सुतम् || १-१८-२१
सौमित्रिम् लक्ष्मणम् इति शत्रुघ्नम् अपरम् तथा |
वसिष्ठः परम प्रीतो नामानि कुरुते तदा || १-१८-२२

ब्राह्मणान् भोजयामास पौरान् जानपदान् अपि |
उददद् ब्राह्मणानाम् च रत्नौघम् अमलम् बहु || १-१८-२३
तेषाम् जन्म क्रिय आदीनि सर्व कर्माणि अकारयत् |

तेषाम् केतुः इव ज्येष्ठो रामो रतिकरः पितुः |१-१८-२४
बभूव भूयो भूतानाम् स्वयम् भूः इव सम्मतः |

सर्वे वेद विदः शूराः सर्वे लोकहिते रताः || १-१८-२५
सर्वे ज्ञानोपसंपन्नाः सर्वे समुदिता गुणैः |

तेषाम् अपि महातेजा रामः सत्य पराक्रमः || १-१८-२६
इष्टः सर्वस्य लोकस्य शशांक इव निर्मलः |

गज स्कन्धे अश्व पृष्टे च रथ चर्यासु सम्मतः || १-१८-२७
धनुर्वेदे च निरतः पितुः शुशॄषणे रतः |

बाल्यात् प्रभृति सुस्निग्धो लक्ष्मणो लक्ष्मि वर्धनः || १-१८-२८
रामस्य लोकरामस्य भ्रातुः ज्येष्ठस्य नित्यशः |

सर्व प्रिय करः तस्य रामस्य अपि शरीरतः || १-१८-२९
लक्ष्मणो लक्ष्मि संपन्नो बहिः प्राण इव अपरः |

न च तेन विना निद्राम् लभते पुरुषोत्तमः || १-१८-३०
मृष्टम् अन्नम् उपानीतम् अश्नाति न हि तम् विना |

यदा हि हयम् आरूढो मृगयाम् याति राघवः || १-१८-३१
अथ एनम् पृष्ठतः अभ्येति स धनुः परिपालयन् |

भरतस्य अपि शत्रुघ्नो लक्ष्मण अवरजो हि सः || १-१८-३२
प्राणैः प्रियतरो नित्यम् तस्य च आसीत् तथा प्रियः |

स चतुर्भिः महाभागैः पुत्रैः दशरथः प्रियैः || १-१८-३३
बभूव परम प्रीतो देवैः इव पितामहः |

ते यदा ज्ञान संपन्नाः सर्वैः समुदिता गुणैः || १-१८-३४
ह्रीमन्तः कीर्तिमन्तः च सर्वज्ञा दीर्घ दर्शिनः |
तेषाम् एवम् प्रभावाणाम् सर्वेषाम् दीप्त तेजसाम् || १-१८-३५
पिता दशरथो हृष्टो ब्रह्मा लोकाधिपो यथा |

ते च अपि मनुज व्याघ्रा वैदिक अध्ययने रताः || १-१८-३६
पितृ शुश्रूषण रता धनुर् वेदे च निष्टिताः |

अथ राजा दशरथः तेषाम् दार क्रियाम् प्रति || १-१८-३७
चिंतयामास धर्मात्मा सह उपाध्यायः स बान्धवः |

तस्य चिंतयमानस्य मंत्रि मध्ये महात्मनः || १-१८-३८
अभ्यागच्छत् महातेजा विश्वामित्रो महामुनिः |

स राज्ञो दर्शन आकांक्षी द्वार अध्यक्षान् उवाच ह || १-१८-३९
शीघ्रम् आख्यात माम् प्राप्तम् कौशिकम् गाधिनः सुतम् |

तत् श्रुत्वा वचनम् तस्य राज्ञो वेश्म प्रदुद्रुवुः || १-१८-४०
संभ्रान्त मनसः सर्वे तेन वाक्येन चोदिताः |

ते गत्वा राज भवनम् विश्वामित्रम् ऋषिम् तदा || १-१८-४१
प्राप्तम् आवेदयामासुः नृपायैः इक्ष्वाकवे तदा |

तेषाम् तत् वचनम् श्रुत्वा सपुरोधाः समाहितः || १-१८-४२
प्रति उज्जगाम संहृष्टो ब्रह्माणम् इव वासवः |

तम् दृष्ट्वा ज्वलितम् दीप्त्या तपसम् संशित व्रतम् || १-१८-४३
प्रहृष्ट वदनो राजा ततः अर्घ्यम् उपहारयत् |

स राज्ञः प्रतिगृह्य अर्घ्यम् शास्त्र दृष्टेन कर्मणा || १-१८-४४
कुशलम् च अव्ययम् च एव पर्य पृच्छत् नराधिपम् |

पुरे कोशे जनपदे बान्धवेषु सुहृत्सु च || १-१८-४५
कुशलम् कौशिको राज्ञः पर्यपृच्छत् सुधार्मिकः |

अपि ते संनताः सर्वे सामंत रिपवो जिताः || १-१८-४६
दैवम् च मानुषम् च एव कर्म ते साधु अनुष्टितम् |

वसिष्ठम् च समागंय कुशलम् मुनिपुंगवः || १-१८-४७
ऋषीम् च तान् यथा न्यायम् महाभाग उवाच ह |

ते सर्वे हृष्ट मनसः तस्य राज्ञो निवेशनम् || १-१८-४८
विविशुः पूजिताः तेन निषेदुः च यथा अर्हतः |

अथ हृष्ट मना राजा विश्वामित्रम् महामुनिम् || १-१८-४९
उवाच परम उदारो हृष्टः तम् अभिपूजयन् |

यथा अमृतस्य संप्राप्तिः यथा वर्षम् अनूदके || १-१८-५०
यथा सदृश दारेषु पुत्र जन्म अप्रजस्य वै |
प्रणष्टस्य यथा लाभो यथा हर्षो महोदये || १-१८-५१
तथा एव आगमनम् मन्ये स्वागतम् ते महामुने |

कम् च ते परमम् कामम् करोमि किमु हर्षितः || १-१८-५२
पात्र भूतोऽसि मे ब्रह्मन् दिष्ट्या प्राप्तोऽसि मानद |
अद्य मे सफलम् जन्म जीवितम् च सु जीवितम् || १-१८-५३
यस्माद् विप्रेन्द्रम् अद्राक्षम् सुप्रभाता निशा मम |

पूर्वम् राजर्षि शब्देन तपसा द्योतित प्रभः || १-१८-५४
ब्रह्मर्षित्वम् अनुप्राप्तः पूज्योअसि बहुधा मया |

तत् अद्भुतम् अभूत् विप्र पवित्रम् परमम् मम || १-१८-५५
शुभ क्षेत्र गतः च अहम् तव संदर्शनात् प्रभो |

ब्रूहि यत् प्रार्थितम् तुभ्यम् कार्यम् आगमनम् प्रति || १-१८-५६
इच्छाम् अनुगृहीतो अहम् त्वदर्थम् परिवृद्धये |

कार्यस्य न विमर्शम् च गंतुम् अर्हसि सुव्रत || १-१८-५७
कर्ता च अहम् अशेषेण दैवतम् हि भवान् मम |

मम च अयम् अनुप्राप्तो महान् अभ्युदयो द्विज |
तव आगमन जः कृत्स्नो धर्मः च अनुत्तमो द्विज || १-१८-५८

इति हृदय सुखम् निशंय वाक्यम्
श्रुति सुखम् आत्मवता विनीतम् उक्तम् |
प्रथित गुण यशा गुणैः विशिष्टः
परम ऋषिः परमम् जगाम हर्षम् || १-१८-५९

इति वाल्मीकि रामायणे आदिकाव्ये बाल काण्डे अष्टादशः सर्गः


Sarga 019

तत् श्रुत्वा राज सिंहस्य वाक्यम् अद्भुत विस्तरम् |
हृष्ट रोमा महातेजा विश्वामित्रोऽभ्यभाषत || १-१९-१

सदृशम् राज शार्दूल तव एव भुवि न अन्यतः |
महावंश प्रसूतस्य वसिष्ठ व्यपदेशिनः || १-१९-२

यत् तु मे हृद् गतम् वाक्यम् तस्य कार्यस्य निश्चयम् |
कुरुष्व राज शार्दूल भव सत्य प्रतिश्रवः || १-१९-३

अहम् नियमम् आतिष्ठे सिध्द्यर्थम् पुरुषर्षभ |
तस्य विघ्नकरौ द्वौ तु राक्षसौ काम रूपिणौ || १-१९-४

व्रते मे बहुशः चीर्णे समाप्त्याम् राक्षसाविमौ |
मारीचः च सुबाहुः च वीर्यवन्तौ सुशिक्षितौ || १-१९-५
तौ मांस रुधिर ओघेण वेदिम् ताम् अभ्यवर्षताम् |

अवधूते तथा भूते तस्मिन् नियम निश्चये || १-१९-६
कृत श्रमो निरुत्साहः तस्मात् देशात् अपाक्रमे |

न च मे क्रोधम् उत्स्रष्टुम् बुद्धिः भवति पार्थिव || १-१९-७
तथा भूता हि सा चर्या न शापः तत्र मुच्यते |

स्व पुत्रम् राज शार्दूल रामम् सत्य पराक्रमम् || १-१९-८
काक पक्ष धरम् शूरम् ज्येष्ठम् मे दातुम् अर्हसि |

शक्तो हि येष मया गुप्तो दिव्येन स्वेन तेजसा || १-१९-९
राक्षसा ये विकर्तारः तेषाम् अपि विनाशने |

श्रेयः च अस्मै प्रदास्यामि बहुरूपम् न संशयः || १-१९-१०
त्रयाणाम् अपि लोकानाम् येन ख्यातिम् गमिष्यति |

न च तौ रामम् आसाद्य शक्तौ स्थातुम् कथम् च न || १-१९-११
न च तौ राघवात् अन्यो हन्तुम् उत्सहते पुमान् |

वीर्य उत्सिक्तौ हि तौ पापौ काल पाश वशम् गतौ || १-१९-१२
रामस्य राज शार्दूल न पर्याप्तौ महात्मनः |

न च पुत्र गतम् स्नेहम् कर्तुम् अर्हसि पार्थिव || १-१९-१३
अहम् ते प्रति जानामि हतौ तौ विद्धि राक्षसौ |

अहम् वेद्मि महात्मानम् रामम् सत्य पराक्रमम् || १-१९-१४
वसिष्ठोऽपि महातेजा ये च इमे तपसि स्थिताः |

यदि ते धर्म लाभम् तु यशः च परमम् भुवि || १-१९-१५
स्थिरम् इच्छसि राजेन्द्र रामम् मे दातुम् अर्हसि |

यदि अभ्यनुज्ञाम् काकुत्स्थ ददते तव मंत्रिणः || १-१९-१६
वसिष्ठ प्रमुखाः सर्वे ततो रामम् विसर्जय |

अभिप्रेतम् असंसक्तम् आत्मजम् दातुम् अर्हसि || १-१९-१७
दश रात्रम् हि यज्ञस्य रामम् राजीव लोचनम् |

न अत्येति कालो यज्ञस्य यथा अयम् मम राघव || १-१९-१८
तथा कुरुष्व भद्रम् ते मा च शोके मनः कृथाः |

इति एवम् उक्त्वा धर्मात्मा धर्मार्थ सहितम् वचः || १-१९-१९
विरराम महातेजा विश्वामित्रो महामतिः |

स तन् निशंय राजेन्द्रो विश्वामित्र वचः शुभम् || १-१९-२०
शोकेन महता आविष्टः चचाल च मुमोह च |
लब्ध संज्ञः ततो उतथाय व्यषीदत भयान्वितः || १-१९-२१

इति हृदय मनो विदारणम्
मुनि वचनम् तद् अतीव शुश्रुवान् |
नरपतिः अभवत् महान् महात्मा
व्यथित मनाः प्रचचाल च असनात् || १-१९-२२

इति वाल्मीकि रामायणे आदिकाव्ये बाल काण्डे एकोनविंशः सर्गः ||


Sarga 020

तत् श्रुत्वा राज शार्दूलो विश्वामित्रस्य भाषितम् |
मुहूर्तम् इव निस्सज्ञः सज्ञावान् इदम् अब्रवीत् || १-२०-१

ऊन षोडश वर्षो मे रामो राजीव लोचनः |
न युद्ध योग्यताम् अस्य पश्यामि सह राक्षसैः || १-२०-२

इयम् अक्षौहिणी सेना यस्य अहम् पतिः ईश्वरः |
अनया सहितो गत्वा योद्ध अहम् तैर् निशाचरैः || १-२०-३

इमे शूराः च विक्रान्ता भृत्याः मे अस्त्र विशारदाः |
योग्या रक्षोगणैः योद्धुम् न रामम् नेतुम् अर्हसि || १-२०-४

अहम् एव धनुष्पाणिः गोप्ता समर मूर्धनि |
यावत् प्राणान् धरिष्यामि तावत् योत्स्ये निशाचरैः || १-२०-५

निर्विघ्ना व्रत चर्या सा भविष्यति सुरक्षिता |
अहम् तत्र आगमिष्यामि न रामम् नेतुम् अर्हसि || १-२०-६

बालो हि अकृत विद्यः च न च वेत्ति बलाबलम् |
न च अस्त्र बल संयुक्तो न च युद्ध विशारदः || १-२०-७
न च असौ रक्षसा योग्यः कूट युद्धा हि राक्षसा |

विप्रयुक्तो हि रामेण मुहूर्तम् अपि न उत्सहे || १-२०-८
जीवितुम् मुनि शार्दूल न रामम् नेतुम् अर्हसि |

यदि वा राघवम् ब्रह्मन् नेतुम् इच्छसि सुव्रत || १-२०-९
चतुरंग समायुक्तम् मया सह च तम् नय |

षष्टिः वर्ष सहस्राणि जातस्य मम कौशिक || १-२०-१०
कृच्छ्रेण उत्पादितः च अयम् न रामम् नेतुम् अर्हसि |

चतुर्णाम् आत्मजानाम् हि प्रीतिः परमिका मम || १-२०-११
ज्येष्ठे धर्म प्रधाने च न रामम् नेतुम् अर्हसि |

किम् वीर्याः राक्षसाः ते च कस्य पुत्राः च के च ते || १-२०-१२
कथम् प्रमाणाः के च एतान् रक्षन्ति मुनिपुंगव |

कथम् च प्रति कर्तव्यम् तेषाम् रामेण रक्षसाम् || १-२०-१३
मामकैः वा बलैः ब्रह्मन् मया वा कूट योधिनाम् |

सर्वम् मे शंस भगवन् कथम् तेषाम् मया रणे|| १-२०-१४
स्थातव्यम् दुष्ट भावानाम् वीर्योत्सिक्ता हि राक्षसाः |
तस्य तद् वचनम् श्रुत्वा विश्वामित्रो अभ्यभाषत || १-२०-१५

पौलस्त्य वंश प्रभवो रावणो नाम राक्षसः |
स ब्रह्मणा दत्त वरः त्रैलोक्यम् बाधते भृशम् || १-२०-१६
महाबलो महावीर्यो राक्षसैः बहुभिः वृतः |

श्रूयते च महाराजा रावणो राक्षस अधिपः || १-२०-१७
साक्षात् वैश्रवण भ्राता पुत्रो विश्रवसो मुनेः |

यदा न खलु यज्ञस्य विघ्न कर्ता महाबलः || १-२०-१८
तेन संचोदितौ तौ तु राक्षसौ च महाबलौ |
मारीचः च सुबाहुः च यज्ञ विघ्नम् करिष्यतः || १-२०-१९

इति उक्तो मुनिना तेन राजा उवाच मुनिम् तदा |
न हि शक्तो अस्मि संग्रामे स्थातुम् तस्य दुरात्मनः || १-२०-२०

स त्वम् प्रसादम् धर्मज्ञ कुरुष्व मम पुत्रके |
मम च एव अल्प भाग्यस्य दैवतम् हि भवान् गुरुः || १-२०-२१

देव दानव गंधर्वा यक्षाः पतग पन्नगाः|
न शक्ता रावणम् सोढुम् किम् पुनर् मानवा युधि || १-२०-२२

स तु वीर्यवताम् वीर्यम् आदत्ते युधि रावणः |
तेन च अहम् न शक्तोऽस्मि संयोद्धुम् तस्य वा बलैः || १-२०-२३
सबलो वा मुनिश्रेष्ठ सहितो वा मम आत्मजैः |

कथम् अपि अमर प्रख्यम् संग्रामाणाम् अकोविदम् || १-२०-२४
बालम् मे तनयम् ब्रह्मन् नैव दास्यामि पुत्रकम् |

अथ काल उपमौ युद्धे सुतौ सुन्दोपसुन्दयोः || १-२०-२५
यज्ञ विघ्न करौ तौ ते न एव दास्यामि पुत्रकम् |

मारीचः च सुबाहुः च वीर्यवन्तौ सुशिक्षितौ || १-२०-२६
तयोः अन्यतरम् योद्धुम् यास्यामि स सुहृत् गणः |
अन्यथा त्वनुनेष्यामि भवन्तम् सह बान्धव || १-२०-२७

इति नरपति जल्पनात् द्विजेन्द्रम्
कुशिक सुतम् सुमहान् विवेश मन्युः |
सु हुत इव मखे अग्निः आज्य सिक्तः
समभवत् उज्वलितो महर्षि वह्निः || १-२०-२८

इति वाल्मीकि रामायणे आदिकाव्ये बाल काण्डे विंशः सर्गः ||

Sarga 021

तत् श्रुत्वा वचनम् तस्य स्नेह पर्याकुलाक्षरम् |
समन्युः कौशिको वाक्यम् प्रति उवाच महीपतिम् || १-२१-१

पूर्वम् अर्थम् प्रति श्रुत्य प्रतिज्ञाम् हातुम् इच्छसि |
राघवाणाम् अयुक्तोऽयम् कुलस्य अस्य विपर्ययः || १-२१-२

यद् इदम् ते क्षमम् राजन् गमिष्यामि यथा आगतम् |
मिथ्या प्रतिज्ञः काकुत्स्थ सुखी भव सु हृद् वृतः || १-२१-३

तस्य रोष परीतस्य विश्वामित्रस्य धीमतः |
चचाल वसुधा कृत्स्ना देवानाम् च भयम् || १-२१-४

त्रस्त रूपम् तु विज्ञाय जगत्सर्वम् महान् ऋषिः |
नृपतिम् सुव्रतो धीरो वसिष्ठो वाक्यम् अब्रवीत् || १-२१-५

इक्ष्वाकूणाम् कुले जातः साक्षात् धर्म इव अपरः |
धृतिमान् सुव्रतः श्रीमान् न धर्मम् हातुम् अर्हसि || १-२१-६

त्रिषु लोकेषु विख्यातो धर्मात्मा इति राघव |
स्व धर्मम् प्रतिपद्यस्व न अधर्मम् वोढुम् अर्हसि || १-२१-७

प्रति श्रुत्य करिष्ये इति उक्तम् वाक्यम् अकुर्वतः |
इष्टापूर्त वधो भूयात् तस्मात् रामम् विसर्जय || १-२१-८

कृतास्त्रम् अकृतास्त्रम् वा न एवम् शक्ष्यन्ति राक्षसाः |
गुप्तम् कुइशिक पुत्रेण ज्वलनेन अमृतम् यथा || १-२१-९

एष विग्रहवान् धर्म एष वीर्यवताम् वरः |
एष विद्य अधिको लोके तपसः च परायणम् || १-२१-१०

एषो अस्त्रान् विविधान् वेत्ति त्रैलोक्ये स चराचरे |
न एनम् अन्यः पुमान् वेत्ति न च वेत्स्यन्ति केचन || १-२१-११

न देवा न ऋषयः के चित् न अमरा न च राक्षसाः |
गन्धर्व यक्ष प्रवराः स किन्नर महोरगाः || १-२१-१२

सर्व अस्त्राणि कृशाश्वस्य पुत्राः परम धार्मिकाः |
कौशिकाय पुरा दत्ता यदा राज्यम् प्रशासति || १-२१-१३

ते अपि पुत्रा कृशाश्वस्य प्रजापति सुता सुताः |
न एक रूपा महावीर्या दीप्तिमंतो जयावहाः || १-२१-१४

जया च सुप्रभा च एव दक्ष कन्ये सुमध्यमे |
ते सूते अस्त्र शस्त्राणि शतम् परम भास्वरम् || १-२१-१५

पंचाशतम् सुतान् लेभे जया लब्ध वरा वरान् |
वधायासुरसैन्यानामप्रमेयानरूपिणः - यद्वा -
वधाय असुर सैन्यानाम् अप्रमेयान् अरूपिणः || १-२१-१६

सुप्रभा अजनयत् च अपि पुत्रान् पंचाशतम् पुनः |
संहारान् नाम दुर्धर्षान् दुराक्रामान् बलीयसः || १-२१-१७

तानि च अस्त्राणि वेत्ति एष यथावत् कुशिक आत्मजः |
अपूर्वाणाम् च जनने शक्तो भूयः च धर्मवित् || १-२१-१८

तेन अस्य मुनि मुख्यस्य धर्मज्ञस्य महात्मनः |
न किंचिद् अस्ति अविदितम् भूतम् भव्यम् च राघव || १-२१-१९

एवम् वीर्यो महातेजा विश्वामित्रो महा यशाः |
न राम गमने राजन् संशयम् गन्तुम् अर्हसि || १-२१-२०

तेषाम् निग्रहणे शक्तः स्वयम् च कुशिकात्मजः |
तव पुत्र हितार्थाय त्वाम् उपेत्य अभि याचते || १-२१-२१

इति मुनि वचनात् प्रसन्न चित्तो
रघु वृषभः च मुमोद पार्थिव अग्र्यः |
गमनम् अभिरुरोच राघवस्य
प्रथित यशाः कुशिक आत्मजाय बुध्या || १-२१-२२

इति वाल्मीकि रामायणे आदिकाव्ये बाल काण्डे एकविंशः सर्गः ||


Sarga 022

तथा वसिष्टे ब्रुवति राजा दशरथः स्वयम् |
प्रहृष्ट वदनो रामम् आजुहाव स लक्ष्मणम् || १-२२-१

कृतः स्वस्त्ययनम् मात्रा पित्रा दशरथेन च |
पुरोधसा वसिष्ठेन मङ्गलैः अभिमंत्रितम् || १-२२-२
स पुत्रम् मूर्ध्नि उपाघ्राय राजा दशरथः तदा |
ददौ कुशिक पुत्राय सुप्रीतेन अंतरात्मना || १-२२-३

ततो वायुः सुख स्पर्शो नीरजस्को ववौ तदा |
विश्वामित्र गतम् रामम् दृष्ट्वा राजीव लोचनम् || १-२२-४

पुष्प वृष्टिः महती आसीत् देव दुन्दुभि निःस्वनैः |
शङ्ख दुन्दुभि निर्घोषः प्रयाते तु महात्मनि || १-२२-५

विश्वामित्रो ययौ अग्रे ततो रामो महायशाः |
काक पक्ष धरो धन्वी तम् च सौमित्रिः अन्वगात् || १-२२-६

कलापिनौ धनुष् पाणी शोभयानौ दिशो दश |
विश्वामित्रम् महात्मानम् त्रि शीर्षौ इव पन्नगौ |
अनुजग्मतुः अक्षुद्रौ पितामहम् इव अश्विनौ || १-२२-७

तदा कुशिक पुत्रम् तु धनुष् पाणी स्वलंकृतौ |
बद्ध गोध अंगुलि त्राणौ खड्गवन्तौ महाद्युती || १-२२-८
कुमारौ चारु वपुषौ भ्रातरौ राम लक्ष्मणौ |
अनुयातौ श्रिया दीप्तौ शोभयेताम् अनिन्दितौ || १-२२-९
स्थाणुम् देवम् इव अचिन्त्यम् कुमारौ इव पावकी |

अध्यर्ध योजनम् गत्वा सरय्वा दक्षिणे तटे | १-२२-१०
रामा इति मधुराम् वाणीम् विश्वामित्रः अभ्यभाषत |

गृहाण वत्स सलिलम् मा भूत् कालस्य पर्ययः || १-२२-११
मंत्र ग्रामम् गृहाण त्वम् बलाम् अतिबलाम् तथा |

न श्रमो न ज्वरो वा ते न रूपस्य विपर्ययः || १-२२-१२
न च सुप्तम् प्रमत्तम् वा धर्ष इष्यन्ति नैरृताः |

न बाह्वोः सदृशो वीर्ये पृथिव्याम् अस्ति कश्चन || १-२२-१३
त्रिषु लोकेषु वा राम न भवेत् सदृशः तव |

बलाम् अतिबलाम् चैव पठतः तात राघव || १-२२-१४
न सौभाग्ये न दाक्षिण्ये न ज्ञाने बुद्धि निश्चये |
न उत्तरे प्रति वक्तव्ये समो लोके तव अनघ || १-२२-१५

एतत् विद्या द्वये लब्धे न भवेत् सदृशः तव |
बला च अतिबला चैव सर्व ज्ञानस्य मातरौ || १-२२-१६

क्षुत् पिपासे न ते राम भविष्येते नरोत्तम |
बलाम् अतिबलाम् चैव पठतः तात राघव || १-२२-१७

गृहाण सर्व लोकस्य गुप्तये रघु नन्दन |
विद्या द्वयम् अधीयाने यशः च अथ भवेत् भुवि |
पितामह सुते हि एते विद्ये तेजः समन्विते || १-२२-१८
प्रदातुम् तव काकुत्थ्स सदृअशः त्वम् हि पार्थिव |

कामम् बहुगुणाः सर्वे त्वयि एते न अत्र संशयः |१-२२-१९
तपसा संभृते च एते बहु रूपे भविष्यतः |

ततो रामो जलम् स्पृष्ट्वा प्रहृष्ट वदनः शुचिः | १-२२-२०
प्रति जग्राह ते विद्ये महर्षेर् भावित आत्मनः |

विद्या समुदितो रामः शुशुभे भीम विक्रमः || १-२२-२१
सहस्र रश्मिः भग्वान् शरदीव दिवाकरः |
गुरु कार्याणि सर्वाणि नियुज्य कुशिक आत्मजे |
ऊषुः ताम् रजनीम् तत्र सरय्वाम् सुसुखम् त्रयः || १-२२-२२

दशरथ नृइप सूनु सत्तमाभ्याम्
तृण शयने अनुचिते तदा उषिताभ्याम् |
कुशिक सुत वचोऽनुलालिताभ्याम् |
सुखमिव सा विबभौ विभावरी च || १-२२-२३

इति वाल्मीकि रामायणे आदिकाव्ये बाल काण्डे द्वाविंशः सर्गः ||


Sarga 023

प्रभातायाम् तु शर्वर्याम् विश्वामित्रो महामुनिः |
अभ्यभाषत काकुत्स्थौ शयानौ पर्ण संस्तरे || १-२३-१

कौसल्या सुप्रजा राम पूर्वा संध्या प्रवर्तते |
उत्तिष्ठ नर शार्दूल कर्तव्यम् दैवमाह्निकम् || १-२३-२

kausalyaa maataruttiShTa puurvaa sandhyaa upaasyataam |
paurva aahNikam vidhim kartum taata kaalo'yam aagataH ||

तस्य ऋषेः परम उदारम् वचः श्रुत्वा नृप नरोत्तमौ |
स्नात्वा कृत उदकौ वीरौ जेपतुः परमम् जपम् || १-२३-३

कृत आह्निकौ महावीर्यौ विश्वामित्रम् तपोधनम् |
अभिवाद्य अति संहृष्टौ गमनाय अभितस्थतुः || १-२३-४

तौ प्रयान्तौ महावीर्यौ दिव्यम् त्रिपथगाम् नदीम् |
ददृशा ते ततः तत्र सरय्वाः संगमे शुभे || १-२३-५

तत्र आश्रम पदम् पुण्यम् ऋषीणाम् भाविअत आत्मानाम् |
बहु वर्ष सहस्राणि तप्यताम् परमम् तपः || १-२३-६

तम् दृष्ट्वा परम प्रीतौ राघवौ पुण्यम् आश्रमम् |
ऊचतुः तम् महात्मानम् विश्वामित्रम् इदम् वचः || १-२३-७

कस्य अयम् आश्रमः पुण्यः को नु अस्मिन् वसते पुमान् |
भगवन् श्रोतुम् इच्छावः परम् कौतूहलम् हि नौ || १-२३-८

तयोः तद् वचनम् श्रुत्वा प्रहस्य मुनिपुंगवः |
अब्रवीत् श्रूयताम् राम यस्य अयम् पूर्व आश्रमः || १-२३-९

कन्दर्पो मूर्तिमान् आसीत् काम इति उच्यते बुधैः |
तपस्यंतम् इह स्थाणुम् नियमेन समाहितम् || १-२३-१०
कृत उद्वाहम् तु देवेशम् गच्छन्तम् स मरुद् गणम् |
धर्षयामास दुर्मेधा हुम् कृतः च महात्मना || १-२३-११

अवध्यतः च रुद्रेण चक्षुषा रघु नन्दन |
व्यशीर्यन्त शरीरात् स्वात् सर्व गात्राणि दुर्मतेः || १-२३-१२

तत्र गात्रम् हतम् तस्य निर्दग्धस्य महात्मनः |
अशरीरः कृतः कामः क्रोधात् देव ईश्वरेण ह || १-२३-१३

अनङ्ग इति विख्यातः तदा प्रभृति राघव |
स च अङ्ग विषयः श्रीमान् यत्र अंगम् स मुमोच ह || १-२३-१४

तस्य अयम् आश्रमः पुण्यः तस्य इमे मुनयः पुरा |
शिष्या धर्मपरा वीर तेषाम् पापम् न विद्यते || १-२३-१५

इह अद्य रजनीम् राम वसेम शुभ दर्शन |
पुण्ययोः सरितोः मध्ये श्वः तरिष्यामहे वयम् || १-२३-१६

अभिगच्छामहे सर्वे शुचयः पुण्यम् आश्रमम् |
इह वासः परोऽस्माकम् सुखम् वस्त्यामहे वयम् || १-२३-१७
स्नाताः च कृत जप्याः च हुत हव्या नरोत्तम |

तेषाम् संवदताम् तत्र तपो दीर्घेण चक्षुषा || १-२३-१८
विज्ञाय परम प्रीता मुनयो हर्षम् आगमन् |
अर्घ्यम् पाद्यम् तथा आतिथ्यम् निवेद्य कुशिकात्मजे || १-२३-१९

राम लक्ष्मणयोः पश्चात् अकुर्वन् अतिथि क्रियाम् |
सत्कारम् सम् अनुप्राप्य कथाभिः अभिरंजयन् ||१-२३-२०

यथा अर्हम् अजपन् संध्याम् ऋषयः ते समाहिताः |
तत्र वासिभिः आनीता मुनिभिः सुव्रतैः सह || १-२३-२१
न्यवसन् सुसुखम् तत्र काम आश्रम पदे तथा |

कथाभिरभिरामभिरभिरमौ नृपात्मजौ | - यद्वा -
कथाभिः अभि रामभिः अभि रमौ नृप आत्मजौ
रमयामास धर्मात्मा कौशिको मुनिपुङ्गवः || १-२३-२२

इति वाल्मीकि रामायणे आदिकाव्ये बाल काण्डे त्रयोविंशः सर्गः ||


Sarga 024

ततः प्रभाते विमले कृत आह्निकम् अरिन्दमौ |
विश्वामित्रम् पुरस्कृत्य नद्याः तीरम् उपागतौ || १-२४-१

ते च सर्वे महात्मानो मुनयः संश्रित व्रताः |
उपस्थाप्य शुभाम् नावम् विश्वामित्रम् अथ अब्रुवन् || १-२४-२

आरोहतु भवान् नावम् राजपुत्र पुरस्कृतः |
अरिष्टम् गच्छ पन्थानम् मा भूत् काल विपर्ययः || १-२४-३

विश्वामित्रः तथा इति उक्त्वा तान् ऋषीन् प्रतिपूज्य च |
ततार सहितः ताभ्याम् सरितम् सागरम् गमाम् || १-२४-४

तत्र शुश्राव वै शब्दम् तोय संरम्भ वर्धितम् |
मध्यम् आगंय तोयस्य तस्य शब्दस्य निश्चयम् || १-२४-५
ज्ञातु कामो महातेजा सह रामः कनीयसा |

अथ रामः सरिन् मध्ये पप्रच्छ मुनि पुङ्गवम् || १-२४-६
वारिणो भिद्यमानस्य किम् अयम् तुमुलो ध्वनिः |

राघवस्य वचः श्रुत्वा कौतूहल समन्वितम् || १-२४-७
कथयामास धर्मात्मा तस्य शब्दस्य निश्चयम् |

कैलास पर्वते राम मनसा निर्मितम् परम् || १-२४-८
ब्रह्मणा नरशार्दूल तेन इदम् मानसम् सरः |

तस्मात् सुस्राव सरसः सा अयोध्याम् उपगूहते || १-२४-९
सरः प्रवृत्ता सरयूः पुण्या ब्रह्म सरः च्युता |
तस्य अयम् अतुलः शब्दो जाह्नवीम् अभिवर्तते || १-२४-१०
वारि संक्षोभजो राम प्रणामम् नियतः कुरु |

ताभ्याम् तु तावुभौ कृत्वा प्रणामम् अतिधार्मिकौ || १-२४-११
तीरम् दक्षिणम् आसाद्य जग्मतुर् लघु विक्रमौ |

स वनम् घोर संकाशम् दृष्ट्वा नरवरात्मजः || १-२४-१२
अविप्रहतम् ऐक्ष्वाकः पप्रच्छ मुनि पुंगवम् |

अहो वनम् इदम् दुर्गम् झिल्लिका गण संयुतम् || १-२४-१३
भैरवैः श्वापदैः कीर्णम् शकुनैः दारुण आरवैः |

नाना प्रकारैः शकुनैः वाश्यद्भिः भैरव स्वनैः || १-२४-१४
सिंह व्याघ्र वराहैः च वारणैः च अपि शोभितम् |

धव अश्वकर्ण ककुभैः बिल्व तिन्दुक पाटलैः || १-२४-१५
संकीर्णम् बदरीभिः च किम् नु एतत् दारुणम् वनम् |

तम् उवाच महातेजा विश्वामित्रो महामुनिः || १-२४-१६
श्रूयताम् वत्स काकुत्स्थ यस्य एतत् दारुणम् वनम् |

एतौ जनपदौ स्फीतौ पूर्वम् आस्ताम् नरौत्तम || १-२४-१७
मलदाः च करूषाः च देव निर्माण निर्मितौ |

पुरा वृत्र वधे राम मलेन समभिप्लुतम् || १-२४-१८
क्षुधा चैव सहस्राक्षम् ब्रह्म हत्या सम् आविशत् |

तम् इन्द्रम् मलिनम् देवा ऋषयः च तपोधनाः || १-२४-१९
कलशैः स्नापयामासुः मलम् च अस्य प्रमोचयन् |

इह भूंयाम् मलम् दत्त्वा देवाः कारुषम् एव च || १-२४-२०
शरीरजम् महेन्द्रस्य ततो हर्षम् प्रपेदिरे |

निर्मलो निष्करूषः च शुद्ध इन्द्रो यथा अभवत् || १-२४-२१
ततो देशस्य सुप्रीतो वरम् प्रादाद् अनुत्तमम् |

इमौ जनपदौ स्फीतौ ख्यातिम् लोके गमिष्यतः || १-२४-२२
मलदाः च करूषाः च मम अंग मल धारिणौ |

साधु साधु इति तम् देवाः पाकशासनम् अब्रुवन् || १-२४-२३
देशस्य पूजाम् ताम् दृष्ट्वा कृताम् शक्रेण धीमता |

एतौ जनपदौ स्फीतौ दीर्घ कालम् अरिन्दम || १-२४-२४
मलदाः च करूषाः च मुदिता धन धान्यतः |

कस्य चित् अथ कालस्य यक्षी काम रूपिणी || १-२४-२५
बलम् नाग सहस्रस्य धारयन्ती तदा हि आभूत् |
ताटका नाम भद्रम् ते भार्या सुन्दस्य धीमतः || १-२४-२६
मारीचो राक्षसः पुत्रो यस्याः शक्र पराक्रमः |

वृत्त बाहुर् महा शीर्षो विपुला अस्य तनुर् महान् || १-२४-२७
राक्षसो भैरव आकारो नित्यम् त्रासयते प्रजाः |

इमौ जनपदौ नित्यम् विनाशयति राघव || १-२४-२८
मलदांश्च करूषांश्च ताटका दुष्ट चारिणी |

सा इयम् पन्थानम् आवृत्य वसति अध्यर्ध योजने || १-२४-२९
अत एव च गन्तव्यम् ताटकाया वनम् यतः |

स्व बाहु बलम् आश्रित्य जहि इमाम् दुष्ट चारिणीम् || १-२४-३०
मत् नियोगात् इमम् देशम् कुरु निष्कण्टकम् पुनः |

न हि कश्चित् इमम् देशम् शक्तो हि आगन्तुम् ईदृशम् || १-२४-३१
यक्षिण्या घोरया राम उत्सादितम् असह्यया |

एतत् ते सर्वम् आख्यातम् यथा एतत् दारुणम् वनम् |
यक्ष्या च उत्सादितम् सर्वम् अद्य अपि न निवर्तते || १-२४-३२

इति वाल्मीकि रामायणे आदिकाव्ये बाल काण्डे चतुर् विंशः सर्गः ||


Sarga 025

अथ तस्य अप्रमेयस्य मुनेर् वचनम् उत्तमम् |
श्रुत्वा पुरुष शार्दूलः प्रत्युवाच शुभाम् गिरम् || १-२५-१

अल्प वीर्या यदा यक्षी श्रूयते मुनिपुङ्गव |
कथम् नाग सहस्रस्य धारयति अबला बलम् || १-२५-२

इति उक्त,म् वचनम् श्रुत्वा राघवस्य अमित ओजसा |
हर्षयन् श्लक्ष्णया वचा स लक्ष्मणम् अरिन्दमम् || १-२५-३
विश्वामित्रोऽब्रवीत् वाक्यम् शृणु येन बलोत्कटा |
वर दान कृतम् वीर्यम् धारयति अबला बलम् || १-२५-४

पूर्वम् आसीत् महा यक्षः सुकेतुर् नाम वीर्यवान् |
अनपत्यः शुभाचारः स च तेपे महत् तपः || १-२५-५

पितामहः तु सुप्रीतः तस्य यक्षपतेः तदा |
कन्या रत्नम् ददौ राम ताटकाम् नाम नामतः || १-२५-६

ददौ नाग सहस्रस्य बलम् च अस्याः पितामहः |
न तु एव पुत्रम् यक्षाय ददौ च असौ महायशाः || १-२५-७

ताम् तु बालाम् विवर्धन्तीम् रूप यौवन शालिनीम् |
जंभ पुत्राय सुन्दाय ददौ भार्याम् यशस्विनीम् || १-२५-८

कस्यचित् तु अथ कालस्य यक्षी पुत्रम् व्यजायत |
मारीचम् नाम दुर्धर्षम् यः शापात् राक्षसोऽभवत् ||१-२५-९

सुन्दे तु निहते राम सा अगस्त्यम् ऋषि सत्तमम् |
ताटका सह पुत्रेण प्रधर्षयितुम् इच्छति || १-२५-१०

भक्षार्थम् जात संरम्भा गर्जन्ती सा अभ्यधावत |
आपतन्तीम् तु ताम् दृष्ट्वा अगस्त्यो भगवान् ऋषिः || १-२५-११
राक्षसत्वम् भजस्व इति मारीचम् व्याजहार सः |

अगस्त्यः परम अमर्षः ताटकाम् अपि शप्तवान् || १-२५-१२
पुरुषादी महायक्षी विरूपा विकृत आनना |
इदम् रूपम् विहायाशु दारुणम् रूपम् अस्तु ते || १-२५-१३

सैषा शाप कृताम् अर्षा ताटका क्रोध मूर्छिता |
देशम् उत्सादयति एनम् अगस्त्या चरितम् शुभम् || १-२५-१४

एनाम् राघव दुर्वृत्ताम् यक्षीम् परम दारुणाम् |
गो ब्राह्मण हितार्थाय जहि दुष्ट पराक्रमाम् || १-२५-१५

न हि एनाम् शाप संसृष्टाम् कश्चित् उत्सहते पुमान् |
निहन्तुम् त्रिषु लोकेषु त्वाम् ऋते रघु नन्दन || १-२५-१६

न हि ते स्त्री वध कृते घृणा कार्या नरोत्तम |
चातुर् वर्ण्य हितार्थाम् हि कर्तव्यम् राज सूनुना || १-२५-१७

नृशंसम् अनृशंसम् वा प्रजा रक्षण कारणात् |
पातकम् वा सदोषम् वा कर्तव्यम् रक्षता सदा || १-२५-१८

राज्य भार नियुक्तानाम् एष धर्मः सनातनः |
अधर्ंयाम् जहि काकुत्स्थ धर्मो हि अस्याम् न विद्यते || १-२५-१९

श्रूयते हि पुरा शक्रो विरोचन सुताम् नृप |
पृथिवीम् हन्तुम् इच्छन्तीम् मन्थराम् अभ्यसूदयत् || १-२५-२०

विष्णुना च पुरा राम भृगु पत्नी पतिव्रता |
अनिन्द्रम् लोकम् इच्छन्ती काव्यमाता निषूदिता || १-२५-२१

एतैः च अन्यैः च बहुभी राजपुत्रैः महात्मभिः |
अधर्म सहिता नार्यो हताः पुरुषसत्तमैः |
तस्माद् एनाम् घृणाम् त्यक्त्वा जहि मत् शासनान् नृप || १-२५-२२

इति वाल्मीकि रामायणे आदिकाव्ये बाल काण्डे पंचविंशः सर्गः ||


Sarga 026

मुनेर् वचनम् अक्लीबम् श्रुत्वा नरवरात्मजः |
राघवः प्राञ्जलिः भूत्वा प्रत्युवाच दृढव्रतः || १-२६-१

पितुर् वचन निर्देशात् पितुर् वचन गौरवात् |
वचनम् कौशिकस्य इति कर्तव्यम् अविशङ्कया || १-२६-२

अनुशिष्टो अस्मि अयोध्यायाम् गुरु मध्ये महात्मना |
पित्रा दशरथेन अहम् न अवज्ञेयम् च तद् वचः || १-२६-३

सोऽहम् पितुर्वचः श्रुत्वा शासनाद् ब्रह्म वादिनः |
करिष्यामि न संदेहः ताटका वधम् उत्तमम् || १-२६-४

गो ब्राह्मण हितार्थाय देशस्य च हिताय च |
तव चैव अप्रमेयस्य वचनम् कर्तुम् उद्यतः || १-२६-५

एवम् उक्त्वा धनुर्मध्ये बध्वा मुष्टिम् अरिन्दमः |
ज्या घोषम् अकरोत् तीव्रम् दिशः शब्देन नादयन् || १-२६-६

तेन शब्देन वित्रस्ताः ताटका वन वासिनः |
ताटका च सुसंक्रुद्धा तेन शब्देन मोहिता || १-२६-७

तम् शब्दम् अभिनिध्याय राक्षसी क्रोध मूर्चिता |
श्रुत्वा च अभ्यद्रवत् क्रुद्धा यत्र शब्दो विनिस्सृतः || १-२६-८

ताम् दृष्ट्वा राघवः क्रुद्धाम् विकृताम् विकृत आननाम् |
प्रमाणेन अति वृद्धाम् च लक्ष्मणम् सोऽभ्यभाषत || १-२६-९

पश्य लक्ष्मण यक्षिण्या भैरवम् दारुणम् वपुः |
भिद्येरन् दर्शनात् अस्या भीरूणाम् हृदयानि च || १-२६-१०

एताम् पश्य दुराधर्षाम् माया बल समन्विताम् |
विनिवृत्ताम् करोमि अद्य हृत कर्णाग्र नासिकाम् || १-२६-११

न हि एनाम् उत्सहे हन्तुम् स्त्री स्वभावेन रक्षिताम् |
वीर्यम् च अस्या गतिम् च एव हन्यताम् इति मे मतिः || १-२६-१२

एवम् ब्रुवाणे रामे तु ताटका क्रोध मूर्छिता |
उद्यंय बाहूम् गर्जन्ती रामम् एव अभ्यधावत || १-२६-१३

विश्वामित्रस्तु ब्रह्मर्षिः हुंकारेणा अभिभर्त्स्य ताम् |
स्वस्ति राघवयोः अस्तु जयम् च एव अभ्यभाषत || १-२६-१४

उद् धुन्वाना रजो घोरम् ताटका राघवौ उभौ |
रजो मेघेन महता मुहूर्तम् सा व्यमोहयत् || १-२६-१५

ततो मायाम् समास्थाय शिला वर्षेण राघवौ |
अवाकिरत् सुमहता ततः चुक्रोध राघवः || १-२६-१६

शिला वर्षम् महत् तस्याः शर वर्षेण राघवः |
प्रतिवार्यो अपधावन्त्याः करौ चिच्छेद पत्रिभिः || १-२६-१७

ततः च्छिन्न भुजाम् श्रान्ताम् अभ्याशे परिगर्जतीम् |
सौमित्रिः अकरोत् क्रोधात् हृत कर्णाग्र नासिकाम् || १-२६-१८

काम रूपधरा सा तु कृत्वा रूपाणि अनेकशः |
अन्तर्धानम् गता यक्षी मोहयन्ति स्व मायया || १-२६-१९
अश्म वर्षम् विमुंचन्ती भैरवम् विचचार सा ||

ततः तौ अश्म वर्षेण कीर्यमाणौ समन्ततः || १-२६-२०
दृष्ट्वा गाधि सुतः श्रीईमान् इदम् वचनम् अब्रवीत् |

अलम् ते घृणया राम पापा एषा दुष्ट चारिणी || १-२६-२१
यज्ञ विघ्न करी यक्षी पुरा वर्धेत मायया |

वध्यताम् तावत् एव एषा पुरा संध्या प्रवर्तते || १-२६-२२
रक्षांसि संध्या काले तु दुर्धर्षाणि भवन्ति हि |

इति उक्तः स तु ताम् यक्षीम् अश्म वृष्ट्या अभिवर्षणीम् || १-२६-२३
दर्शयन् शब्द वेधित्वम् ताम् रुरोध स सायकैः |

सा रुद्धा बाण जालेन माया बल समन्विता || १-२६-२४
अभि दुद्राव काकुत्स्थम् लक्षमणम् च विनेषुदी ||

ताम् आपतन्तीम् वेगेन विक्रान्ताम् अशनीम् इव || १-२६-२५
शरेण उरसि विव्याध सा पपात ममार च |

ताम् हताम् भीम संकाशाम् दृष्ट्वा सुरपतिः तदा || १-२६-२६
साधु साध्विति काकुत्स्थम् सुराः च अपि अभिपूजयन् |

उवाच परम प्रीतः सहस्राक्षः पुरन्दरः || १-२६-२७
सुराः च सर्वे संहृष्टा विश्वामित्रम् अथ अब्रुवन् |

मुने कौशिक भद्रम् ते सह इन्द्राः सर्वे मरुद् गणाः || १-२६-२८
तोषिताः कर्मणा अनेन स्नेहम् दर्शय राघवे |

प्रजापतेः कृशाश्वस्य पुत्रान् सत्य पराक्रमान् || १-२६-२९
तपो बल भृतो ब्रह्मन् राघवाय निवेदय |

पात्रभूतः च ते ब्रह्मन् तव अनुगमने रतः || १-२६-३०
कर्तव्यम् सुमहत् कर्म सुराणाम् राज सूनुना |

एवम् उक्त्वा सुराः सर्वे जग्मुर् हृष्टा विहायसम् || १-२६-३१
विश्वामित्रम् पूजयन् ततः संध्या प्रवर्तते |

ततो मुनिवरः प्रीतः ताटका वध तोषितः || १-२६-३२
मूर्ध्नि रामम् उपाघ्राय इदम् वचनम् अब्रवीत् |

इह अद्य रजनीम् राम वसाम शुभ दर्शन || १-२६-३३
श्वः प्रभाते गमिष्यामः तद् आश्रम पदम् मम |

विश्वामित्रः वचः श्रुत्वा हृष्टो दशरधात्मजः || १-२६-३४
उवास रजनीम् तत्र ताटकाया वने सुखम् |

मुक्त शापम् वनम् तत् च तस्मिन् एव तत् आहनि |
रमणीयम् विबभ्राज यथा चैत्र रथम् वनम् || १-२६-३५

निहत्य ताम् यक्ष सुताम् स रामः
प्रशस्यमानः सुर सिद्ध सन्घैः |
उवास तस्मिन् मुनिना सह एव
प्रभात वेलाम् प्रति बोध्यमानः || १-२६-३६

इति वाल्मीकि रामायणे आदिकाव्ये बाल काण्डे षड्विंशः सर्गः

Sarga 027

अथ ताम् रजनीम् उष्य विश्वामिरो महायशाः |
प्रहस्य राघवम् वाक्यम् उवाच मधुर स्वरम् || १-२७-१

परितुष्टो अस्मि भद्रम् ते राजपुत्र महायशः |
प्रीत्या परमया युक्तो ददामि अस्त्राणि सर्वशः || १-२७-२

देव असुर गणान् वा अपि स गन्धर्व उरगान् भुवि |
यैः अमित्रान् प्रसह्य आजौ वशीकृत्य जयिष्यसि || १-२७-३
तानि दिव्यानि भद्रम् ते ददामि अस्त्राणि सर्वशः |

दण्ड चक्रम् महत् दिव्यम् तव दास्यामि राघव || १-२७-४
धर्म चक्रम् ततो वीर काल चक्रम् तथैव च |
विष्णु चक्रम् तथा अति उग्रम् ऐन्द्रम् चक्रम् तथैव च || १-२७-५
वज्रम् अस्त्रम् नरश्रेष्ठ शैवम् शूलवरम् तथा |
अस्त्रम् ब्रह्मशिरः च एव ऐषीकम् अपि राघव || १-२७-६
ददामि ते महाबाहो ब्राह्मम् अस्त्रम् अनुत्तमम् |

गदे द्वे चैव काकुत्स्थ मोदकी शिखरी शुभे || १-२७-७
प्रदीप्ते नरशार्दूल प्रयच्छामि नृपाअत्मज |

धर्म पाशम् अहम् राम काल पाशम् तथैव च || १-२७-८
वारुणम् पाशम् अस्त्रम् च ददामि अहम् अनुत्तमम् |

अशनी द्वे प्रयच्छामि शुष्क आर्द्रे रघुनन्दन || १-२७-९
ददामि च अस्त्रम् पैनाकम् अस्त्रम् नारायणम् तथा |

आग्नेयम् अस्त्रम् दयितम् शिखरम् नाम नामतः || १-२७-१०
वायव्यम् प्रथमम् नाम ददामि तव च अनघ |

अस्त्रम् हयशिरः नाम क्रौञ्चम् अस्त्रम् तथैव च || १-२७-११
शक्ति द्वयम् च काकुत्स्थ ददामि तव राघव |

कंकालम् मुसलम् घोरम् कापालम् अथ किन्किणीम् || १-२७-१२
वधार्थम् राक्षसाम् यानि ददामि एतानि सर्वशः |

वैद्याधरम् महा अस्त्रम् च नन्दनम् नाम नामतः || १-२७-१३
असि रत्नम् महाबाहो ददामि नृवरात्मज |

गान्धर्वम् अस्त्रम् दयितम् मोहनम् नाम नामतः || १-२७-१४
प्रस्वापनम् प्रशमनम् दद्मि सौंयम् च राघव |

वर्षणम् शोषणम् चैव संतापन विलापने || १-२७-१५
मादनम् चैव दुर्धर्षम् कन्दर्प दयितम् तथा |
गान्धर्वम् अस्त्रम् दयितम् मानवम् नाम नामतः || १-२७-१६
पैशाचम् अस्त्रम् दयितम् मोहनम् नाम नामतः |
प्रतीच्छ नरशार्दूल राजपुत्र महायशः || १-२७-१७

तामसम् नरशार्दूल सौमनम् च महाबलम् |
संवर्तम् चैव दुर्धर्षम् मौसलम् च नृपात्मज || १-२७-१८
सत्यम् अस्त्रम् महाबाहो तथा मायामयम् परम् |
सौरम् तेजःप्रभम् नाम पर तेजो अपकर्षणम् || १-२७-१९
सोम अस्त्रम् शिशिरम् नाम त्वाष्ट्रम् अस्त्रम् सुदारुरणम् |
दारुणम् च भगस्य अपि शितेषुम् अथ मानवम् || १-२७-२०

एतान् राम महाबाहो काम रूपान् महाबलान् |
गृहाण परमोदारान् क्षिप्रम् एव नृपात्मज || १-२७-२१

स्थितः तु प्राङ्मुखो भूत्वा शुचिर् मुनिवरः तदा |
ददौ रामाय सुप्रीतो मंत्र ग्रामम् अनुत्तमम् || १-२७-२२

सर्व संग्रहणम् एषाम् दैवतैः अपि दुर्लभम् |
तानि अस्त्राणि तदा विप्रो राघवाय न्यवेदत् ||१-२७-२३

जपतः तु मुनेः तस्य विश्वामित्रस्य धीमतः |
उपतस्थुः महा अर्हाणि सर्वाणि अस्त्राणि राघवम् || १-२७-२४

ऊचुः च मुदिता रामम् सर्वे प्रांजलयः तदा |
इमे च परमोदार किंकराः तव राघव || १-२७-२५
यद् यद् इच्छसि भद्रन् ते तत् सर्वम् करवाम वै |

ततो राम प्रसन्न आत्मा तैः इति उक्तो महाबलैः || १-२७-२६
प्रतिगृह्य च काकुत्स्थः समालभ्य च पाणिना |
मनसा मे भविष्यध्वम् इति तानि अभ्यचोदयत् || १-२७-२७

ततः प्रीत मना रामो विश्वामित्रम् महामुनिम् |
अभिवाद्य महातेजा गमनाय उपचक्रमे || १-२७-२८

इति वाल्मीकि रामायणे आदि काव्ये बाल काण्डे सप्तविंशः सर्गः


Sarga 028

प्रतिगृह्य ततः अस्त्राणि प्रहृष्ट वदनः शुचिः |
गच्छन् एव च काकुत्स्थो विश्वामित्रम् अथ अब्रवीत् || १-२८-१

गृहीत अस्त्रो अस्मि भगवन् दुराधर्षः सुरैः अपि |
अस्त्राणाम् तु अहम् इच्छामि संहारम् मुनिपुंगव || १-२८-२

एवम् ब्रुवति काकुत्स्थे विश्वामित्रो महा तपाः |
संहारान् व्याजहार अथ धृतिमान् सुव्रतः शुचिः || १-२८-३

सत्यवन्तम् सत्य कीर्तिम् धृष्टम् रभसम् एव च |
प्रतिहारतरम् नाम पराङ्मुखम् अवाङ्मुखम् || १-२८-४
लक्ष्या अलक्ष्याः इमौ चैव दृढ नाभ सुनाभकौ |
दशाक्ष शतवक्त्रौ च दश शीर्ष शत उदरौ || १-२८-५
पद्मनाभ महानाभौ दुन्दुनाभ स्वनाभकौ |
ज्योतिषम् शकुनम् चैव नैराश्य विमलौ उभौ || १-२८-६
यौगंधर विनिद्रौ च दैत्य प्रमधनौ तथा |
शुचि बाहुर् महाबाहुर् निष्कलि विरुचर् तथा
सार्चिर्माली धृतिमाली वृत्तिमान् रुचिरः तथा || १-२८-७
पित्र्यः सौमनसः चैव विधूत मकरौ उभौ |
परवीरम् रतिम् चैव धन धान्यौ च राघव || १-२८-८
कामरूपम् कामरुचिम् मोहम् आवरणम् तथा |
जृंभकम् सर्पनाथम् च पन्थान वरणौ तथा || १-२८-९
कृशाश्व तनयान् राम भास्वरान् काम रूपिणः |
प्रतीच्छ मम भद्रम् ते पात्र भूतोऽसि राघव || १-२८-१०

बाढम् इति एव काकुत्स्थ प्रहृष्टेन अंतरात्मना |
दिव्य भास्वर देहाः च मूर्तिमन्तः सुखप्रदाः || १-२८-११
केचिद् अंगार सदृशाः केचिद् धूम उपमाः तथा |
चन्द्र अर्क सदृशाः केचित् प्रह्व अंजलि पुटाः तथा || १-२८-१२
रामम् प्रांजलयो भूत्वा अब्रुवन् मधुर भाषिणः |
इमे स्म नरशार्दूल शाधि किम् करवाम ते || १-२८-१३

गंयताम् इति तान् आह यथा इष्टम् रघुनन्दनः |
मानसाः कार्य कालेषु साहाय्यम् मे करिष्यथ || १-२८-१४

अथ ते रामम् आमन्त्र्य कृत्वा च अपि प्रदक्षिणम् |
एवम् अस्तु इति काकुत्स्थम् उक्त्वा जग्मुः यथाआगतम् || १-२८-१५

स च तान् राघवो ज्ञात्वा विश्वामित्रम् महामुनिम् |
गच्छन् एव अथ मधुरम् श्लक्ष्णम् वचनम् अब्रवीत् || १-२८-१६

किम् एतन् मेघ संकाशम् पर्वतस्य अविदूरतः |
वृक्ष खण्डम् इतः भाति परम् कौतूहलम् हि मे || १-२८-१७
दर्शनीयम् मृगाअकीर्णम् मनोहरम् अतीव च |
नाना प्रकारैः शकुनैः वल्गुभाषैः अलंकृतम् || १-२८-१८

निःसृताः स्म मुनिश्रेष्ठ कान्तारात् रोमहर्षणात् |
अनया तु अवगच्छामि देशस्य सुखवत्तया || १-२८-१९
सर्वम् मे शंस भगवन् कस्य आश्रम पदम् तु इदम् |

संप्राप्ताः यत्र ते पापाः ब्रह्मघ्नाः दुष्ट चारिणः | १-२८-२०
तव यज्ञस्य विघ्नाय दुरात्मनो महामुनेः |
भगवन् तस्य को देशः सा यत्र तव याज्ञिकी || १-२८-२१
रक्षितव्या क्रिया ब्रह्मन् मया वध्याः च राक्षसाः |
एतत् सर्वम् मुनिश्रेष्टः श्रोतुम् इच्छामि अहम् प्रभो || १-२८-२२

इति वाल्मीकि रामायणे आदि काव्ये बाल काण्डे अष्टाविंशः सर्गः


Sarga 029

अथ तस्य अप्रमेयस्य वचनम् परिपृच्छतः |
विश्वामित्रो महातेजा व्याख्यातुम् उपचक्रमे || १-२९-१

इह राम महाबाहो विष्णुर् देव नमस्कृत |
वर्षाणि सुबहूनि इह तथा युग शतानि च || १-२९-२
तपः चरण योगार्थम् उवास सु महातपाः |

एष पूर्व आश्रमो राम वामनस्य महात्मनः || १-२९-३
सिद्ध आश्रम इति ख्यातः सिद्धो हि अत्र महातपाः |

एतस्मिन् एव काले तु राजा वैरोचनिर् बलिः || १-२९-४
निर्जित्य दैवत गणान् स इन्द्रान् स मरुद् गणान् |
कारयामास तद् राज्यम् त्रिषु लोकेषु विश्रुतः || १-२९-५

यज्ञम् चकार सुमहान् असुरेन्द्रो महाबलः |
बलेः तु यजमानस्य देवाः साग्नि पुरोगमाः |
समागंय स्वयम् चैव विष्णुम् ऊचुः इह आश्रमे || १-२९-६

बलिः वैरोचनिः विष्णो यजते यज्ञम् उत्तमम् |
असमाप्त व्रते तस्मिन् स्व कार्यम् अभिपद्यताम् || १-२९-७

ये च एनम् अभिवर्तन्ते याचितार इतः ततः |
यत् च यत्र यथावत् च सर्वम् तेभ्यः प्रयच्छति || १-२९-८

स त्वम् सुर हितार्थाय माया योगम् उपाश्रितः |
वामनत्वम् गतो विष्णो कुरु कल्याणम् उत्तमम् || १-२९-९

एतस्मिन् अनन्तरे राम काश्यपो अग्नि सम प्रभः |
अदित्या सहितः राम दीप्यमान इव ओजसा || १-२९-१०
देवी सहायो भगवन् दिव्यम् वर्ष सहस्रकम् |
व्रतम् समाप्य वरदम् तुष्टाव मधुसूदनम् || १-२९-११

तपोमयम् तपोराशिम् तपोमूर्तिम् तपात्मकम् |
तपसा त्वाम् सुतप्तेन पश्यामि पुरोषोत्तमम् || १-२९-१२

शरीरे तव पश्यामि जगत् सर्वम् इदम् प्रभो |
त्वम् अनादिः अनिर्देश्यः त्वाम् अहम् शरणम् गतः || १-२९-१३

तम् उवाच हरिः प्रीतः कश्यपम् धूत कल्मषम् |
वरम् वरय भद्रम् ते वर अर्हः असि मतो मम || १-२९-१४

तत् श्रुत्वा वचनम् तस्य मारीचः कश्यपो अब्रवीत् |
अदित्या देवतानाम् च मम च एव अनुयाचितम् || १-२९-१५
वरम् वरद सुप्रीतो दातुम् अर्हसि सुव्रत |

पुत्रत्वम् गच्छ भगवन् अदित्या मम च अनघ || १-२९-१६
भ्राता भव यवीयान् त्वम् शक्रस्य असुरसूदन |
शोक आर्तानाम् तु देवानाम् साहाय्यम् कर्तुम् अर्हसि || १-२९-१७

अयम् सिद्ध आश्रमो नाम प्रसादात् ते भविष्यति |
सिद्धे कर्मणि देवेश उत्तिष्ठ भगवन् इतः || १-२९-१८

अथ विष्णुर् महातेजाअ आदित्याम् समजायत |
वामनम् रूपम् आस्थाय वैरोचनिम् उपागमत् || १-२९-१९

त्रीन् पादान् अथ भिक्षित्वा प्रतिगृह्य च मेदिनीम् |
आक्रंय लोकान् लोकार्थो सर्व लोक हिते रतः || १-२९-२०
महेन्द्राय पुनः प्रादात् नियंय बलिम् ओजसा |
त्रैलोक्यम् स महातेजाः चक्रे शक्र वशम् पुनः || १-२९-२१

तेन एव पूर्वम् आक्रान्त आश्रमः श्रम नाशनः |
मया अपि भक्त्या तस्य एव वामनस्य उपभुज्यते || १-२९-२२

एनम् आश्रमम् आयान्ति राक्षसा विघ्न कारिणः |
अत्र ते पुरुषव्याघ्र हन्तव्या दुष्ट चारिणः || १-२९-२३

अद्य गच्छामहे राम सिद्धाश्रमम् अनुत्तमम् |
तत् आश्रम पदम् तात तव अपि एतद् यथा मम || १-२९-२४

इति उक्त्वा परम प्रीतो गृह्य रामम् स लक्ष्मणम् |
प्रविशन् आश्रम पदम् व्यरोचत महामुनिः |
शशी इव गत नीहारः पुनर्वसु समन्वितः || १-२९-२५

तम् दृष्ट्वा मुनयः सर्वे सिद्धाश्रम निवासिनः |
उत्पत्योत्पत्य सहसा विश्वामित्रम् अपूजयन् || १-२९-२६

यथा अर्हम् चक्रिरे पूजाम् विश्वामित्राय धीमते |
तथैव राज पुत्राभ्याम् अकुर्वन् अतिथि क्रियाम् || १-२९-२७

मुहूर्तम् अथ विश्रान्तौ राज पुत्रौ अरिन्दमौ |
प्रांजली मुनि शार्दूलम् ऊचतू रघुनंदनौ || १-२९-२८

अद्य एव दीक्षाम् प्रविश भद्रम् ते मुनिपुंगव |
सिद्धाश्रमो अयम् सिद्धः स्यात् सत्यम् अस्तु वचः तव || १-२९-२९

एवम् उक्तो महातेजा विश्वामित्रो महानृषिः |
प्रविवेश तदा दीक्षाम् नियतो नियतेन्द्रियः || १-२९-३०

कुमारौ एव ताम् रात्रिम् उषित्वा सुसमाहितौ |
प्रभात काले च उत्थाय पूर्वाम् संध्याम् उपास्य च || १-२९-३१
प्रशुची परम् जाप्यम् समाप्य नियमेन च |
हुत अग्निहोत्रम् आसीनम् विश्वमित्रम् अवन्दताम् || १-२९-३२

इति वाल्मीकि रामायणे आदि काव्ये बाल काण्डे एकोन त्रिंशः सर्गः


Sarga 030

अथ तौ देश कालज्ञौ राजपुत्रौ अरिंदमौ |
देशे काले च वाक्यज्ञौ अब्रूताम् कौशिकम् वचः || १-३०-१

भगवन् श्रोतुम् इच्छावो यस्मिन् काले निशाचरौ |
संरक्षणीयौ तौ ब्रूहि न अतिवर्तेत तत् क्षणम् || १-३०-२

एवम् ब्रुवाणौ काकुत्स्थौ त्वरमाणौ युयुत्सया |
सर्वे ते मुनयः प्रीताः प्रशशंसुर् नृपात्मजौ || १-३०-३

अद्य प्रभृति षट् रात्रम् रक्षतम् राघवौ युवाम् |
दीक्षाम् गतो हि येष मुनिर् मौनित्वम् च गमिष्यति || १-३०-४

तौ तु तद् वचनम् श्रुत्वा राजपुत्रौ यशस्विनौ |
अनिद्रौ षट् अहोरात्रम् तपोवनम् अरक्षताम् || १-३०-५

उपासाम् चक्रतुर् वीरौ यत्तौ परम धन्विनौ |
ररक्षतुर् मुनिवरम् विश्वामित्रम् अरिंदमौ || १-३०-६

अथ काले गते तस्मिन् षष्ठे अहनि तदा आगते |
सौमित्रम् अब्रवीद् रामो यत्तो भव समाहितः || १-३०-७

रामस्य एवम् ब्रुवाणस्य त्वरितस्य युयुत्सया |
प्रजज्वाल ततो वेदिः स उपाध्याय पुरोहिता || १-३०-८

स दर्भ चमस स्रुक्का स समित् कुसुमोच्चया |
विश्वामित्रेण सहिता वेदिः जज्वाल स ऋत्विजा || १-३०-९

मंत्रवत् च यथा न्यायम् यज्ञो असौ संप्रवर्तते |
आकाशे च महान् शब्दः प्रादुर् आसीत् भयानकः || १-३०-१०

आवार्य गगनम् मेघो यथा प्रावृषि दृश्यते |
तथा मायाम् विकुर्वाणौ राक्षसौ अभ्यधावताम् || १-३०-११

मारीचः च सुबाहुः च तयोर् अनुचराः तथा |
आगंय भीम संकाशा रुधिर ओघान् अवासृजन् || १-३०-१२

ताम् तेन रुधिर ओघेण वेदीम् वीक्ष्य समुक्षिताम् |
सहसा अभिद्रुतो रामः तान् अपश्यत् ततो दिवि || १-३०-१३

तौ आपतन्तौ सहसा दृष्ट्वा राजीव लोचनः |
लक्ष्मणम् तौ अभिसंप्रेक्ष्य रामो वचनम् अब्रवीत् || १-३०-१४

पश्य लक्ष्मण दुर्वृत्तान् राक्षसान् पिशित अशनान् |
मानवास्त्र समाधूतान् अनिलेन यथा घनान् || १-३०-१५
करिष्यामि न संदेहो न उत्सहे हन्तुम् ईदृशान् |

इति उक्त्वा वचनम् रामः चापे संधाय वेगवान् || १-३०-१६
मानवम् परम उदारम् अस्त्रम् परम भास्वरम् |
चिक्षेप परम क्रुद्धो मारीच उरसि राघवः || १-३०-१७

स तेन परमास्त्रेण मानवेन समाहितः |
संपूर्णम् योजन शतम् क्षिप्तः सागर संप्लवे || १-३०-१८

विचेतनम् विघूर्णन्तम् शीतेषु बल पीडितम् |
निरस्तम् दृश्य मारीचम् रामो लक्ष्मणम् अब्रवीत् || १-३०-१९

पश्य लक्ष्मण शीतेषुम् मानवम् मनु संहितम् |
मोहयित्वा नयति एनम् न च प्राणैर् व्ययुज्यत || १-३०-२०

इमान् अपि वधिष्यामि निर्घृणान् दुष्ट चारिणः |
राक्षसान् पाप कर्मस्थान् यज्ञ घ्नान् रुधिर अशनान् || १-३०-२१

इति उक्त्वा लक्ष्मणम् च अशु लाघवम् दर्शयन् इव |
संगृह्य सुमहत् च अस्त्रम् आग्नेयम् रघुनंदनः |
सुबाहु उरसि चिक्षेप स विद्धः प्रापतत् भुवि || १-३०-२२

शेषान् वायव्यम् आदाय निजघान महायशाः |
राघवः परमोदारो मुनीनाम् मुदम् आवहन् || १-३०-२३

स हत्वा राक्षसान् सर्वान् यज्ञ घ्नान् रघुनंदनः |
ऋषिभिः पूजितः तत्र यथा इन्द्रो विजये पुरा || १-३०-२४

अथ यज्ञे समाप्ते तु विश्वामित्रो महामुनिः |
निरीतिका दिशो दृष्ट्वा काकुत्स्थम् इदम् अब्रवीत् || १-३०-२५

कृतार्थो अस्मि महाबाहो कृतम् गुरु वचः त्वया |
सिद्धाश्रमम् इदम् सत्यम् कृतम् वीर महायशः |
स हि रामम् प्रशस्य एवम् ताभ्याम् संध्याम् उपागमत् || १-३०-२६

इति वाल्मीकि रामायणे आदि काव्ये बाल काण्डे त्रिंशः सर्गः

Sarga 031

अथ ताम् रजनीम् तत्र कृतार्थौ राम लक्षणौ |
ऊषतुर् मुदितौ वीरौ प्रहृष्टेन अंतरात्मना || १-३१-१

प्रभातायाम् तु शर्वर्याम् कृत पौर्व अह्णिक क्रियौ |
विश्वामित्रम् ऋषीम् च अन्यान् सहितौ अभिजग्मतुः || १-३१-२

अभिवाद्य मुनि श्रेष्ठम् ज्वलंतम् इव पावकम् |
ऊचतुर् परमोदारम् वाक्यम् मधुर भाषिणौ || १-३१-३

इमौ स्म मुनि शार्दूल किंकरौ समुपस्थितौ |
आज्ञापय मुनिश्रेष्ठ शासनम् करवाव किम् || १-३१-४

एवम् उक्ते तयोः वाक्यम् सर्व एव महर्षयः |
विश्वामित्रम् पुरस्कृत्य रामम् वचनम् अब्रुवन् || १-३१-५

मैथिलस्य नरश्रेष्ठ जनकस्य भविष्यति |
यज्नः परम धर्मिष्ठः तत्र यास्यामहे वयम् || १-३१-६

त्वम् चैव नरशार्दूल सह अस्माभिर् गमिष्यसि |
अद्भुतम् च धनू रत्नम् तत्र त्वम् द्रष्टुम् अर्हसि || १-३१-७

तद्धि पूर्वम् नरश्रेष्ठ दत्तम् सदसि दैवतैः |
अप्रमेय बलम् घोरम् मखे परम भास्वरम् || १-३१-८

न अस्य देवा न गंधर्वा न असुरा न च राक्षसाः |
कर्तुम् आरोपणम् शक्ता न कथंचन मानुषाः || १-३१-९

धनुषस्य तस्य वीर्यम् हि जिज्ञासन्तो महीक्षितः |
न शेकुर् आरोपयितुम् राजपुत्रा महाबलाः || १-३१-१०

तद् धनुर् नरशार्दूल मैथिलस्य महात्मनः |
तत्र द्रक्ष्यसि काकुत्स्थ यज्ञम् च परम अद्भुतम् || १-३१-११

तद्धि यज्ञ फलम् तेन मैथिलेन उत्तमम् धनुः |
याचितम् नर शार्दूल सुनाभम् सर्व दैवतैः || १-३१-१२

आयागभूतम् नृपतेः तस्य वेश्मनि राघव |
अर्चितम् विविधैः गन्धैः धूपैः च अगुरु गंध्भिः || १-३१-१३

एवम् उक्त्वा मुनिवरः प्रस्थानम् अकरोत् तदा |
स ऋषि संघः स काकुत्स्थ आमंत्र्य वन देवताः || १-३१-१४

स्वस्ति वो अस्तु गमिष्यामि सिद्धः सिद्ध आश्रमात् अहम् |
उत्तरे जाह्नवी तीरे हिमवंतम् शिलोच्चयम् || १-३१-१५

इति उक्त्वा मुनिशार्दूलः कौशिकः स तपोधनः |
उत्तराम् दिशम् उद्दिश्य प्रस्थातुम् उपचक्रमे || १-३१-१६

तम् व्रजंतम् मुनिवरम् अन्वगात् अनुसारिणाम् |
शकटी शत मात्रम् तु प्रयाणे ब्रह्म वादिनाम् || १-३१-१७

मृग पक्षि गणाः चैव सिद्ध आश्रम निवासिनः |
अनुजग्मुर् महात्मानम् विश्वामित्रम् तपोधनम् || १-३१-१८
निवर्तयामास ततः स ऋसि सन्घः स पक्षिणः |

ते गत्वा दूरम् अध्वानम् लम्बमाने दिवाकरे || १-३१-१९
वासम् चक्रुर् मुनि गणाः शोणा कूले समाहिताः |

ते अस्तम् गते दिनकरे स्नात्वा हुत हुताशनाः || १-३१-२०
विश्वामित्रम् पुरस्कृत्य निषेदुर् अमित ओजसः |

रामो अपि सह सौमित्रिः मुनीम् तान् अभिपूज्य च || १-३१-२१
अग्रतो निषसाद अथ विश्वामित्रस्य धीमतः |

अथ रामो महातेजा विश्वामित्रम् तपोधनम् || १-३१-२२
पप्रच्छ मुनिशार्दूलम् कौतूहल समन्वितः |

भगवन् कः नु अयम् देशः समृद्ध वन शोभितः || १-३१-२३
श्रोतुम् इच्छामि भद्रम् ते वक्तुम् अर्हसि तत्त्वतः |

चोदितो राम वाक्येन कथयामास सुव्रतः |
तस्य देशस्य निखिलम् ऋषि मध्ये महातपाः || १-३१-२४

इति वाल्मीकि रामायणे आदि काव्ये बाल काण्डे एक त्रिंशः सर्गः

Sarga 032

ब्रह्म योनिर् महान् आसीत् कुशो नाम महातपाः |
अक्लिष्ट व्रत धर्मज्ञः सज्जन प्रति पूजकः || १-३२-१

स महात्मा कुलीनायाम् युक्तायाम् सुमहाबलान् |
वैदर्भ्याम् जनयाम् आस चतुरः सदृशान् सुतान् || १-३२-२
कुशाम्बम् कुशनाभम् च आसूर्तरजसम् वसुम् |

दीप्ति युक्तान् महोत्साहान् क्षत्रधर्म चिकीर्षया || १-३२-३
तान् उवाच कुशः पुत्रान् धर्मिष्ठान् सत्यवादिनः |
क्रियताम् पालनम् पुत्रा धर्म प्राप्यथ पुष्कलम् || १-३२-४

कुशस्य वचनम् श्रुत्वा चत्वारो लोक सत्तमाः |
निवेशम् चक्रिरे सर्वे पुराणाम् नृ वराः तदा || १-३२-५

कुशाम्बः तु महातेजाः कौशांबीम् अकरोत् पुरीम् |
कुशनाभः तु धर्मात्मा पुरम् चक्रे महोदयम् || १-३२-६

असूर्तरजसो राम धर्मारण्यम् महामतिः |
चक्रे पुरवरम् राजा वसुर् नाम गिरिव्रजम् || १-३२-७

एषा वसुमती नाम वसोः तस्य महात्मनः |
एते शैलवराः पंच प्रकाशन्ते समंततः || १-३२-८

सुमागधी नदी रंया मागधान् विश्रुता आययौ |
पंचानाम् शैल मुख्यानाम् मध्ये माला इव शोभते || १-३२-९

सा एषा हि मागधी राम वसोः तस्य महात्मनः |
पूर्व अभिचरिता राम सुक्षेत्रा सस्य मालिनी || १-३२-१०

कुशनाभः तु राजर्षिः कन्या शतम् अनुत्तमम् |
जनयामास धर्मात्मा घृताच्याम् रघु नंदन || १-३२-११

ताः तु यौवन शालिन्यो रूपवत्यः स्वलंकृताः |
उद्यान भूमिम् आगंय प्रावृषि इव शतह्रदाः || १-३२-१२
गायंत्यो नृत्यमानाः च वादयंत्यः च राघव |
आमोदम् परमम् जग्मुर् वर आभरण भूषिताः || १-३२-१३

अथ ताः चारु सर्व अंग्यो रूपेण अप्रतिमा भुवि |
उद्यान भूमिम् आगंय तारा इव घन अन्तरे || १-३२-१४

ताः सर्वगुण संपन्ना रूप यौवन संयुताः |
दृष्ट्वा सर्वात्मको वायुर् इदम् वचनम् अब्रवीत् || १-३२-१५

अहम् वः कामये सर्वा भार्या मम भविष्यथ |
मानुषः त्यज्यताम् भावो दीर्घम् आयुर् अवाप्स्यथ || १-३२-१६

चलम् हि यौवनम् नित्यम् मानुषेषु विशेषतः |
अक्षयम् यौवनम् प्राप्ता अमर्यः च भविष्य्थ || १-३२-१७

तस्य तद् वचनम् श्रुत्वा वायोः अक्लिष्ट कर्मणः |
अपहास्य ततो वाक्यम् कन्या शतम् अथ अब्रवीत् || १-३२-१८

अन्तः चरसि भूतानाम् सर्वेषाम् त्वम् सुर सत्तम |
प्रभावज्ञाः च ते सर्वाः किम् अर्थम् अवमन्यसे || १-३२-१९

कुशनाभ सुताः देवम् समस्ता सुर सत्तम |
स्थानात् च्यावयितुम् देवम् रक्षामः तु तपो वयम् || १-३२-२०

मा भूत् स कालो दुर्मेधः पितरम् सत्य वादिनम् |
अवमन्यस्व स्व धर्मेण स्वयम् वरम् उपास्महे || १-३२-२१

पिता हि प्रभुर् अस्माकम् दैवतम् परमम् च सः |
यस्य नो दास्यति पिता स नो भर्ता भविष्यति || १-३२-२२

तासाम् तु वचनम् श्रुत्वा हरिः परम कोपनः |
प्रविश्य सर्व गात्राणि बभंज भगवान् प्रभुः || १-३२-२३

ताः कन्या वायुना भग्ना विविशुर् नृपतेः गृहम् |
प्रविश्य च सुसंभ्रान्ताः स लज्जाः स अस्र लोचन || १-३२-२४

स च ता दयिता भग्नाः कन्याः परम शोभनाः |
दृष्ट्वा दीनाः तदा राजा संभ्रांत इदम् अब्रवीत् || १-३२-२५

किम् इदम् कथ्यताम् पुत्र्यः को धर्मम् अवमन्यते |
कुब्जाः केन कृताः सर्वाः चेष्टन्त्यो न अभिभाषथ |
एवम् राजा विनिःश्वस्य समाधिम् संदधे ततः || १-३२-२६

इति वाल्मीकि रामायणे आदि काव्ये बाल काण्डे द्वि त्रिंशः सर्गः


Sarga 033

तस्य तद् वचनम् श्रुत्वा कुशनाभस्य धीमतः |
शिरोभिः चरणौ स्पृष्ट्वा कन्या शतम् अभाषत || १-३३-१

वायुः सर्वात्मको राजन् प्रधर्षयितुम् इच्छति |
अशुभम् मार्गम् आस्थाय न धर्मम् प्रत्यवेक्षते || १-३३-२

पितृमत्यः स्म भद्रम् ते स्वच्छन्दे न वयम् स्थिताः |
पितरम् नो वृणीष्व त्वम् यदि नो दास्यते तव || १-३३-३

तेन पाप अनुबन्धेन वचनम् न प्रतीच्छता |
एवम् ब्रुवंत्यः सर्वाः स्म वायुना अभिहता भृषम् || १-३३-४

तासाम् तु वचनम् श्रुत्वा राजा परम धार्मिकः |
प्रत्युवाच महातेजाः कन्या शतम् अनुत्तमम् || १-३३-५

क्षान्तम् क्षमावताम् पुत्र्यः कर्तव्यम् सुमहत् कृतम् |
ऐकमत्यम् उपागंय कुलम् च आवेक्षितम् मम || १-३३-६

अलंकारो हि नारीणाम् क्षमा तु पुरुषस्य वा |
दुष्करम् तत् च वै क्षान्तम् त्रिदशेषु विशेषतः || १-३३-७
यादृशीः वः क्षमा पुत्र्यः सर्वासाम् अविशेषतः |

क्षमा दानम् क्षमा सत्यम् क्षमा यज्ञः च पुत्रिकाः || १-३३-८
क्षमा यशः क्षमा धर्मः क्षमायाम् विष्ठितम् जगत् |

विसृज्य कन्याः काकुत्स्थ राजा त्रिदश विक्रमः || १-३३-९
मंत्रज्ञो मंत्रयामास प्रदानम् सह मंत्रिभिः |
देशे काले च कर्तव्यम् सदृशे प्रतिपादनम् || १-३३-१०

एतस्मिन् एव काले तु चूली नाम महाद्युतिः |
ऊर्ध्व रेताः शुभाचारो ब्राह्मम् तप उपागमत् || १-३३-११

तपस्यंतम् ऋषिम् तत्र गंधर्वी पर्युपासते |
सोमदा नाम भद्रम् ते ऊर्मिला तनया तदा || १-३३-१२

सा च तम् प्रणता भूत्वा शुश्रूषण परायणा |
उवास काले धर्मिष्ठा तस्याः तुष्टो अभवत् गुरुः || १-३३-१३

स च ताम् काल योगेन प्रोवाच रघु नंदन |
परितुष्टो अस्मि भद्रम् ते किम् करोमि तव प्रियम् || १-३३-१४

परितुष्टम् मुनिम् ज्ञात्वा गन्धर्वी मधुर स्वरम् |
उवाच परम प्रीता वाक्यज्ञा वाक्य कोविदम् || १-३३-१५

लक्ष्ंया समुदितो ब्राह्ंया ब्रह्म भूतो महातपाः |
ब्राह्मेण तपसा युक्तम् पुत्रम् इच्छामि धार्मिकम् || १-३३-१६

अपतिः च अस्मि भद्रम् ते भार्या च अस्मि न कस्यचित् |
ब्राह्मेण उपगतायाः च दातुम् अर्हसि मे सुतम् || १-३३-१७

तस्याः प्रसन्नो ब्रह्मर्षिर् ददौ ब्राह्मम् अनुत्तमम् |
ब्रह्मदत्त इति ख्यातम् मानसम् चूलिनः सुतम् || १-३३-१८

स राजा ब्रह्मदत्तः तु पुरीम् अध्यवसत् तदा |
कांपिल्याम् परया लक्ष्ंया देवराजो यथा दिवम् || १-३३-१९

स बुद्धिम् कृतवान् राजा कुशनाभः सुधार्मिकः |
ब्रह्मदत्ताय काकुत्स्थ दातुम् कन्या शतम् तदा || १-३३-२०

तम् आहूय महातेजा ब्रह्मदत्तम् महीपतिः |
ददौ कन्या शतम् राजा सुप्रीतेन अंतरात्मना || १-३३-२१

यथा क्रमम् ततः पाणिम् जग्राह रघुनंदन |
ब्रह्मदत्तो महीपालः तासाम् देवपतिर् यथा || १-३३-२२

स्पृष्ट मात्रे ततः पाणौ विकुब्जा विगत ज्वराः |
युक्ताः परमया लक्ष्ंया बभौ कन्या शतम् तदा || १-३३-२३

स दृष्ट्वा वायुना मुक्ताः कुशनाभो महीपतिः |
बभूव परम प्रीतो हर्षम् लेभे पुनः पुनः || १-३३-२४

कृत उद्वाहम् तु राजानम् ब्रह्मदत्तम् महीपतिः |
सदारम् प्रेषयामास स उपाध्याय गणम् तदा || १-३३-२५

सोमदा अपि सुतम् दृष्ट्वा पुत्रस्य सदृशीम् क्रियाम् |
यथा न्यायम् च गन्धर्वी स्नुषाः ताः प्रत्यनंदत |
स्पृष्ट्वा स्पृष्ट्वा च ताः कन्याः कुशनाभम् प्रशस्य च || १-३३-२६

इति वाल्मीकि रामायणे आदि काव्ये बाल काण्डे त्रयः त्रिंशः सर्गः


Sarga 034

कृत उद्वाहे गते तस्मिन् ब्रह्मदत्ते च राघव |
अपुत्रः पुत्र लाभाय पौत्रीम् इष्टिम् अकल्पयत् || १-३४-१

इष्ट्याम् तु वर्तमानायाम् कुशनाभम् महीपतिम् |
उवाच परमोदारः कुशो ब्रह्मसुतः तदा || १-३४-२

पुत्रः ते सदृशः पुत्र भविष्यति सुधार्मिकः |
गाधिम् प्राप्स्यसि तेन त्वम् कीर्तिम् लोके च शाश्वतीम् || १-३४-३

एवम् उक्त्वा कुशो राम कुशनाभम् महीपतिम् |
जगाम आकाशम् आविश्य ब्रह्म लोकम् सनातनम् || १-३४-४

कस्यचित् तु अथ कालस्य कुशनाभस्य धीमतः |
जज्ञे परम धर्मिष्ठो गाधिः इति एव नामतः || १-३४-५

स पिता मम काकुत्स्थ गाधिः परम धार्मिकः |
कुश वंश प्रसूतो अस्मि कौशिको रघुनंदन || १-३४-६

पूर्वजा भगिनी च अपि मम राघव सुव्रता |
नाम्ना सत्यवती नाम ऋचीके प्रतिपादिता || १-३४-७

सशरीरा गता स्वर्गम् भर्तारम् अनुवर्तिनी |
कौशिकी परमोदारा सा प्रवृत्ता महानदी || १-३४-८

दिव्या पुण्य उदका रंया हिमवंतम् उपाश्रिता |
लोकस्य हितकार्य अर्थम् प्रवृत्ता भगिनी मम || १-३४-९

ततो अहम् हिमवत् पार्श्वे वसामि नियतः सुखम् |
भगिन्याम् स्नेह संयुक्तः कौशिक्या रघुनंदन || १-३४-१०

सा तु सत्यवती पुण्या सत्ये धर्मे प्रतिष्ठिता |
पतिव्रता महाभागा कौशिकी सरिताम् वरा || १-३४-११

अहम् हि नियमात् राम हित्वा ताम् समुपागतः |
सिद्ध आश्रमम् अनुप्राप्तः सिद्धो अस्मि तव तेजसा || १-३४-१२

एषा राम मम उत्पत्तिः स्वस्य वंशस्य कीर्तिता |
देशस्य च महाबाहो यन् माम् त्वम् परिपृच्छसि || १-३४-१३

गतो अर्ध रात्रः काकुत्स्थ कथाः कथयतो मम |
निद्राम् अभ्येहि भद्रम् ते मा भूत् विघ्नो अध्वनि इह नः || १-३४-१४

निष्पन्दाः तरवः सर्वे निलीना मृग पक्षिणः |
नैशेन तमसा व्याप्ता दिशः च रघुनंदन || १-३४-१५

शनैः विसृज्यते संध्या नभो नेत्रैः इव आवृतम् |
नक्षत्र तारा गहनम् ज्योतिर्भिः अवभासते || १-३४-१६

उत्तिष्ठते च शीतांशुः शशी लोक तमो नुदः |
ह्लादयन् प्राणिनाम् लोके मनांसि प्रभया स्वया || १-३४-१७

नैशानि सर्व भूतानि प्रचरंति ततः ततः |
यक्ष राक्षस संघाः च रौद्राः च पिशित अशनाः || १-३४-१८

एवम् उक्त्वा महातेजा विरराम महामुनिः |
साधु साधु इति ते सर्वे मुनयो हि अभ्यपूजयन् || १-३४-१९

कुशिकनाम् अयम् वंशो महान् धर्मपरः सदा |
ब्रह्म उपमा महात्मनः कुशवंश्या नरोत्तम || १-३४-२०

विशेषेण भवान् एव विश्वामित्र महायशः |
कौशिकी सरिताम् श्रेष्ठः कुल उद्योतकरी तव || १-३४-२१

मुदितैः मुनि शार्दूलैः प्रशस्तः कुशिक आत्मजः |
निद्राम् उपागमत् श्रीमान् अस्तम् गत इव अंशुमान् || १-३४-२२

रामो अपि सह सौमित्रिः किंचित् आगत विस्मयः |
प्रशस्य मुनि शार्दूलम् निद्राम् समुपसेवते || १-३४-२३

इति वाल्मीकि रामायणे आदि काव्ये बाल काण्डे चतुर् त्रिंशः सर्गः


Sarga 035

उपास्य रात्रि शेषम् तु शोणा कूले महर्षिभिः |
निशायाम् सुप्रभातायाम् विश्वामित्रो अभ्यभाषत || १-३५-१

सुप्रभाता निशा राम पूर्वा संध्या प्रवर्तते |
उत्तिष्ठ उत्तिष्ठ भद्रम् ते गमनाय अभिरोचय || १-३५-२

तत् श्रुत्वा वचनम् तस्य कृत्वा पौर्व आह्णिक क्रियः |
गमनम् रोचयामास वाक्यम् च इदम् उवाच ह || १-३५-३

अयम् शोणः शुभ जलो गाधः पुलिन मण्डितः |
कतरेण पथा ब्रह्मन् संतरिष्यामहे वयम् || १-३५-४

एवम् उक्तः तु रामेण विश्वामित्रो अब्रवीत् इदम् |
एष पंथा मया उद्दिष्टो येन यान्ति महर्षयः || १-३५-५

एवम् उक्त्वा महर्षयो विश्वमित्रेण धीमता |
पश्यन्तः ते प्रयाता वै वनानि विविधानि च || १-३५-६

ते गत्वा दूरम् अध्वानम् गते अर्ध दिवसे तदा |
जाह्नवीम् सरिताम् श्रेष्ठाम् ददृशुर् मुनि सेविताम् || १-३५-७

ताम् दृष्ट्वा पुण्य सलिलाम् हंस सारस सेविताम् |
बभूवुर् मुनयः सर्वे मुदिता सह राघवाः || १-३५-८

तस्याः तीरे ततः चक्रुः ते आवास परिग्रहम् |
ततः स्नात्वा यथा न्यायम् संतर्प्य पितृ देवताः || १-३५-९
हुत्वा चैव अग्निहोत्राणि प्राश्य च अमृतवत् हविः |
विविशुर् जाह्नवी तीरे शुभा मुदित मानसाः || १-३५-१०
विश्वामित्रम् महात्मानम् परिवार्य समंततः |

विष्टिताः च यथा न्यायम् राघवो च यथा अर्हम् |
संप्रहृष्ट मना रामो विश्वामित्रम् अथ अब्रवीत् || १-३५-११

भगवन् श्रोतुम् इच्छामि गङ्गाम् त्रि पथ गाम् नदीम् |
त्रैलोक्यम् कथम् आक्रंय गता नद नदीपतिम् || १-३५-१२

चोदितो राम वाक्येन विश्वामित्रो महामुनिः |
वृद्धिम् जन्म च गंगाया वक्तुम् एव उपचक्रमे || १-३५-१३

शैलेन्द्रो हिमवान् राम धातूनाम् आकरो महान् |
तस्य कन्या द्वयम् राम रूपेण अप्रतिमम् भुवि || १-३५-१४

या मेरु दुहिता राम तयोर् माता सुमध्यमा |
नाम्ना मेना मनोज्ञा वै पत्नी हिमवतः प्रिया || १-३५-१५

तस्याम् गंग इयम् अभवत् ज्येष्ठा हिमवतः सुता |
उमा नाम द्वितीया अभूत् कन्या तस्य एव राघव || १-३५-१६

अथ ज्येष्ठाम् सुराः सर्वे देव कार्य चिकीर्षया |
शैलेन्द्रम् वरयामासुः गंगाम् त्रि पथ गाम् नदीम् || १-३५-१७

ददौ धर्मेण हिमवान् तनयाम् लोक पावनीम् |
स्वच्छंद पथ गाम् गंगाम् त्रैलोक्य हित कांयया || १-३५-१८

प्रतिगृह्य त्रिलोक अर्थम् त्रिलोक हित कांक्षिणः |
गंगाम् आदाय ते अगच्छन् कृतार्थेन अंतरात्मना || १-३५-१९

या च अन्या शैल दुहिता कन्या आसीत् रघुनंदन |
उग्रम् सुव्रतम् आस्थाय तपः तेपे तपोधना || १-३५-२०

उग्रेण तपसा युक्ताम् ददौ शैलवरः सुताम् |
रुद्राय अप्रतिरूपाय उमाम् लोक नमस्कृताम् || १-३५-२१

एते ते शैल राजस्य सुते लोक नमस्कृते |
गंगा च सरिताम् श्रेष्ठा उमादेवी च राघव || १-३५-२२

एतत् ते सर्वम् आख्यातम् यथा त्रि पथ गामिनी |
खम् गता प्रथमम् तात गतिम् गतिमताम् वर || १-३५-२३

स एषा सुर नदी रंया शैलेन्द्र तनया तदा |
सुर लोकम् समारूढा विपापा जल वाहिनी || १-३५-२४

इति वाल्मीकि रामायणे आदि काव्ये बाल काण्डे पंच त्रिंशः सर्गः


Sarga 036

उक्त वाक्ये मुनौ तस्मिन् उभौ राघव लक्ष्मणौ |
प्रतिनंद्य कथाम् वीरौ ऊचतुः मुनि पुंगवम् || १-३६-१

धर्म युक्तम् इदम् ब्रह्मन् कथितम् परमम् त्वया |
दुहितुः शैल राजस्य ज्येष्ठाय वक्तुम् अर्हसि |
विस्तरम् विस्तरज्ञो असि दिव्य मानुष संभवम् || १-३६-२

त्रीन् पथो हेतुना केन पावयेत् लोक पावनी |
कथम् गङ्गा त्रिपथगा विश्रुता सरित् उत्तमा || १-३६-३
त्रिषु लोकेषु धर्मज्ञ कर्मभिः कैः समन्विता |

तथा ब्रुवति काकुत्स्थे विश्वामित्रः तपोधनः || १-३६-४
निखिलेन कथाम् सर्वाम् ऋषि मध्ये न्यवेदयत् |

पुरा राम कृत उद्वाहः शिति कण्ठो महा तपाः || १-३६-५
दृष्ट्वा च भगवान् देवीम् मैथुनाय उपचक्रमे |

तस्य संक्रीडमानस्य महादेवस्य धीमतः |
शितिकण्ठस्य देवस्य दिव्यम् वर्ष शतम् गतम् || १-३६-६
न च अपि तनयो राम तस्याम् आसीत् परंतप |

सर्वे देवाः समुद्युक्ताः पितामह पुरोगमाः || १-३६-७
यत् इह उत्पद्यते भूतम् कः तत् प्रतिसहिष्यति |

अभिगंय सुराः सर्वे प्रणिपत्य इदम् अब्रुवन् || १-३६-८
देव देव महादेव लोकस्य अस्य हिते रत |
सुराणाम् प्रणिपातेन प्रसादम् कर्तुम् अर्हसि || १-३६-९

न लोका धारयिष्यन्ति तव तेजः सुरोत्तम |
ब्राह्मेण तपसा युक्तो देव्या सह तपः चर || १-३६-१०
त्रैलोक्य हित काम अर्थम् तेजः तेजसि धारय |
रक्ष सर्वान् इमान् लोकान् न अलोकम् कर्तुम् अर्हसि || १-३६-११

देवतानाम् वचः श्रुत्वा सर्व लोक महेश्वरः |
बाढम् इति अब्रवीत् सर्वान् पुनः च इदम् उवाच ह || १-३६-१२

धारयिष्यामि अहम् तेजः तेजसि एव सह उमया |
त्रिदशाः पृथिवी चैव निर्वाणम् अधिगच्छतु || १-३६-१३

यद् इदम् क्षुभितम् स्थानात् मम तेजो हि अनुत्तमम् |
धारयिष्यति कः तत् मे ब्रुवन्तु सुर सत्तमाः || १-३६-१४

एवम् उक्ताः ततो देवाः प्रत्यूचुर् वृषभ ध्वजम् |
यत् तेजः क्षुभितम् हि अद्य तद् धरा धारयिष्यति || १-३६-१५

एवम् उक्तः सुर पतिः प्रमुमोच महाबलः |
तेजसा पृथिवी येन व्याप्ता स गिरि कानना || १-३६-१६

ततो देवाः पुनर् इदम् ऊचुः च अपि हुताशनम् |
आविश त्वम् महातेजो रौद्रम् वायु समन्वितः || १-३६-१७

तद् अग्निना पुनर् व्याप्तम् संजातम् श्वेत पर्वतम् |
दिव्यम् शरवणम् चैव पावक आदित्य संनिभम् || १-३६-१८
यत्र जातो महातेजाः कार्तिकेयो अग्नि संभवः |

अथ उमाम् च शिवम् चैव देवाः स ऋषि गणाः तदा || १-३६-१९
पूजयामासुः अत्यर्थम् सुप्रीत मनसः ततः |

अथ शैल सुता राम त्रिदशान् इदम् अब्रवीत् || २०
समन्युः अशपत् सर्वान् क्रोध संरक्त लोचना |

यस्मात् निवारिता च अहम् संगता पुत्र कांयया || १-३६-२१
अपत्यम् स्वेषु दारेषु न उत्पदयितुम् अर्हथ |

अद्य प्रभृति युष्माकम् अप्रजाः सन्तु पत्नयः || १-३६-२२
एवम् उक्त्वा सुरान् सर्वान् शशाप पृथिवीम् अपि |

अवने न एक रूपा त्वम् बहु भार्या भविष्यसि || १-३६-२३
न च पुत्र कृताम् प्रीतिम् मत् क्रोध कलुषीकृता |
प्राप्स्यसि त्वम् सुदुर्मेधे मम पुत्रम् अनिच्छती || १-३६-२४

तान् सर्वान् पीडितान् दृष्ट्वा सुरान् सुरपतिः तदा |
गमनाय उपचक्राम दिशम् वरुण पालिताम् || १-३६-२५

स गत्वा तप आतिष्ठत् पार्श्वे तस्य उत्तरे गिरेः |
हिमवत् प्रभवे शृंगे सह देव्या महेश्वरः || १-३६-२६

एष ते विस्तरो राम शैल पुत्र्या निवेदितः |
गन्गायाः प्रभवम् चैव शृणु मे सह लक्ष्मण || १-३६-२७

इति वाल्मीकि रामायणे आदि काव्ये बाल काण्डे षट् त्रिंशः सर्गः


Sarga 037

तप्यमाने तदा देवे स इन्द्राः स अग्नि पुरोगमाः |
सेनापतिम् अभीप्सन्तः पितामहम् उपागमन् || १-३७-१

ततो अब्रुवन् सुराः सर्वे भगवंतम् पितामहम् |
प्रणिपत्य सुराः राम स इन्द्राः स अग्नि पुरोगमाः || १-३७-२

येन सेनापतिः देव दत्तो भगवता पुरा |
स तपः परम् आस्थाय तप्यते स्म सह उमया || १-३७-३

यत् अत्र अनंतरम् कार्यम् लोकानाम् हित कांयया |
संविधत्स्व विधानज्ञ त्वम् हि नः परमा गतिः || १-३७-४

देवतानाम् वचः श्रुत्वा सर्व लोक पितामहः |
सान्त्वयन् मधुरैः वाक्यैः त्रिदशान् इदम् अब्रवीत् || १-३७-५

शैल पुत्र्या यत् उक्तम् तत् न प्रजाः स्वासु पत्निषु |
तस्या वचनम् अक्लिष्टम् सत्यम् एव न संशयः || १-३७-६

इयम् आकाश गंगा यस्याम् पुत्रम् हुताशनः |
जनयिष्यति देवानाम् सेनापतिम् अरिंदमम् || १-३७-७

ज्येष्ठा शैलेन्द्र दुहिता मानयिष्यति तम् सुतम् |
उमायाः तत् बहुमतम् भविष्यति न संशयः || १-३७-८

तत् श्रुत्वा वचनम् तस्य कृतार्था रघुनन्दन |
प्रणिपत्य सुराः सर्वे पितामहम् अपूजयन् || १-३७-९

ते गत्वा परमम् राम कैलासम् धातु मण्डितम् |
अग्निम् नियोजयामासुः पुत्रार्थम् सर्व देवताः || १-३७-१०

देव कार्यम् इदम् देव समाधत्स्व हुताशन |
शैल पुत्र्याम् महातेजो गंगायाम् तेज उत्सृज || १-३७-११

देवतानाम् प्रतिज्ञाय गंगाम् अभ्येत्य पावकः |
गर्भम् धारय वै देवि देवतानाम् इदम् प्रियम् || १-३७-१२

इति एतत् वचनम् श्रुत्वा दिव्यम् रूपम् अधारयत् |
स तस्या महिमाम् दृष्ट्वा समंतात् अवकीर्यत || १-३७-१३

समंततः तदा देवीम् अभ्यषिंचत पावकः |
सर्व स्रोतांसि पूर्णानि गंगाया रघुनन्दन || १-३७-१४

तम् उवाच ततो गंगा सर्व देव पुरोगमम् |
अशक्ता धारणे देव तेजः तव समुद्धतम् || १-३७-१५
दह्यमाना अग्निना तेन संप्रव्यथित चेतना |

अथ अब्रवीत् इदम् गंगाम् सर्व देव हुताशनः || १-३७-१६
इह हैमवते पार्श्वे गर्भो अयम् संनिवेश्यताम् |

श्रुत्वा तु अग्नि वचो गंगा तम् गर्भम् अतिभास्वरम् || १-३७-१७
उत्ससर्ज महातेजाः स्रोतोभ्यो हि तदा अनघ |

यत् अस्या निर्गतम् तस्मात् तप्त जांबूनद प्रभम् || १-३७-१८
कांचनम् धरणीम् प्राप्तम् हिरण्यम् अतुल प्रभम् |

ताम्रम् कार्ष्णायसम् चैव तैक्ष्ण्यात् एव अभिजायत || १-३७-१९
मलम् तस्य अभवत् तत्र त्रपु सीसकम् एव च |
तत् एतत् धरणीम् प्राप्य नाना धातुः अवर्धत || १-३७-२०

निक्षिप्त मात्रे गर्भे तु तेजोभिः अभिरंजितम् |
सर्वम् पर्वत संनद्धम् सौवर्णम् अभवत् वनम् || १-३७-२१

जातरूपम् इति ख्यातम् तदा प्रभृति राघव |
सुवर्णम् पुरुषव्याघ्र हुताशन सम प्रभम् |
तृण वृक्ष लता गुल्मम् सर्वम् भवति कांचनम् || १-३७-२२

तम् कुमारम् ततो जातम् स इन्द्राः सह मरुद् गणाः |
क्षीर संभावन अर्थाय कृत्तिकाः समयोजयन् || १-३७-२३

ताः क्षीरम् जात मात्रस्य कृत्वा समयम् उत्तमम् |
ददुः पुत्रो अयम् अस्माकम् सर्वासाम् इति निश्चिताः || १-३७-२४

ततः तु देवताः सर्वाः कार्तिकेय इति ब्रुवन् |
पुत्रः त्रैलोक्य विख्यातो भविष्यति न संशयः || १-३७-२५

तेषाम् तत् वचनम् श्रुत्वा स्कन्नम् गर्भ परिस्रवे |
स्नापयन् परया लक्ष्ंया दीप्यमानम् यथा अनलम् || १-३७-२६

स्कंद इति अब्रुवन् देवाः स्कन्नम् गर्भ परिस्रवात् |
कार्तिकेयम् महाबाहुम् काकुत्स्थ ज्वलन उपमम् || १-३७-२७

प्रादुर्भूतम् ततः क्षीरम् कृत्तिकानाम् अनुत्तमम् |
षण्णाम् षड् आननो भूत्वा जग्राह स्तनजम् पयः || १-३७-२८

गृहीत्वा क्षीरम् एक अह्ना सुकुमार वपुः तदा |
अजयत् स्वेन वीर्येण दैत्य सैन्य गणान् विभुः || १-३७-२९

सुर सेना गण पतिम् अभ्यषिंचत् महाद्युतिम् |
ततः तम् अमराः सर्वे समेत्य अग्नि पुरोगमाः || १-३७-३०

एष ते राम गंगाया विस्तरो अभिहितो मया |
कुमार संभवः चैव धन्यः पुण्यः तथैव च || १-३७-३१

भक्तः च यः कार्तिकेये काकुत्स्थ भुवि मानवः |
आयुष्मान् पुत्र पौत्रः च स्कन्द सालोक्यताम् व्रजते || १-३७-३२

इति वाल्मीकि रामायणे आदि काव्ये बाल काण्डे सप्त त्रिंशः सर्गः


Sarga 038

ताम् कथाम् कौशिको रामे निवेद्य मधुर अक्षरम् |
पुनः एव अपरम् वाक्यम् काकुत्स्थम् इदम् अब्रवीत् || १-३८-१

अयोध्या अधिपतिः वीरः पूर्वम् आसीत् नराधिपः |
सगरो नाम धर्मात्मा प्रजाकामः स च अप्रजः || १-३८-२

वैदर्भ दुहिता राम केशिनी नाम नामतः |
ज्येष्ठा सगर पत्नी सा धर्मिष्ठा सत्य वादिनी || १-३८-३

अरिष्ठनेमि दुहिता सुपर्ण भगिनी तु सा |
द्वितीया सगरस्य आसीत् पत्नी सुमति संज्ञिता || १-३८-४

ताभ्याम् सह महाराजा पत्नीभ्याम् तप्तवान् तपः |
हिमवंतम् समासाद्य भृगु प्रस्रवणे गिरौ || १-३८-५

अथ वर्ष शते पूर्णे तपसा आराधितो मुनिः |
सगराय वरम् प्रादाद् भृगुः सत्यवताम् वरः || १-३८-६

अपत्य लाभः सुमहान् भविष्यति तव अनघ |
कीर्तिम् च अप्रतिमाम् लोके प्राप्स्यसे पुरुषर्षभ || १-३८-७

एका जनयिता तात पुत्रम् वंशकरम् तव |
षष्टिम् पुत्र सहस्राणि अपरा जनयिष्यति || १-३८-८

भाषमाणम् महात्मानम् राज पुत्र्यौ प्रसाद्य तम् |
ऊचतुः परम प्रीते कृतांजलि पुटे तदा || १-३८-९

एकः कस्याः सुतो ब्रह्मन् का बहून् जनयिष्यति |
श्रोतुम् इच्छावहे ब्रह्मन् सत्यम् अस्तु वचः तव || १-३८-१०

तयोः तत् वचनम् श्रुत्वा भृगुः परमधार्मिकः |
उवाच परमाम् वाणीम् स्वच्छन्दो अत्र विधीयताम् || १-३८-११

एको वंश करो वा अस्तु बहवो वा महाबलाः |
कीर्तिमन्तो महोत्साहाः का वा कम् वरम् इच्छति || १-३८-१२

मुनेः तु वचनम् श्रुत्वा केशिनी रघुनंदन |
पुत्रम् वंश करम् राम जग्राह नृप संनिधौ || १-३८-१३

षष्टिम् पुत्र सहस्राणि सुपर्ण भगिनी तदा |
महोत्साहान् कीर्तिमतो जग्राह सुमतिः सुतान् || १-३८-१४

प्रदक्षिणम् ऋषिम् कृत्वा शिरसा अभिप्रणंय च |
जगाम स्व पुरम् राजा सभार्या रघु नन्दन || १-३८-१५

अथ काले गते तस्मिन् ज्येष्ठा पुत्रम् व्यजायत |
असमंज इति ख्यातम् केशिनी सगरात्मजम् || १-३८-१६

सुमतिः तु नरव्याघ्र गर्भ तुंबम् व्यजायत |
षष्टिः पुत्र सहस्राणि तुंब भेदात् विनिःसृताः || १-३८-१७

घृत पूर्णेषु कुंभेषु धात्र्यः तान् समवर्धयन् |
कालेन महता सर्वे यौवनम् प्रतिपेदिरे || १-३८-१८

अथ दीर्घेण कालेन रूप यौवनशालिनः |
षष्टिः पुत्र सहस्राणि सगरस्य अभवन् तदा || १-३८-१९

स च ज्येष्ठो नरश्रेष्ठ सगरस्य आत्म संभवः |
बालान् गृहीत्वा तु जले सरय्वा रघुनंदन || १-३८-२०
प्रक्षिप्य प्रहसन् नित्यम् मज्जतस् तान् निरीक्ष्य वै |

एवम् पाप समाचारः सज्जन प्रतिबाधकः || १-३८-२१
पौराणाम् अहिते युक्तः पित्रा निर्वासितः पुरात् |

तस्य पुत्रो अंशुमान् नाम असमंजस्य वीर्यवान् || १-३८-२२
सम्मतः सर्व लोकस्य सर्वस्य अपि प्रियम् वदः |

ततः कालेन महता मतिः समभिजायत || १-३८-२३
सगरस्य नरश्रेष्ठ यजेयम् इति निश्चिता |

स कृत्वा निश्चयम् राजा स उपाध्याय गणः तदा |
यज्ञ कर्मणि वेदज्ञो यष्टुम् समुपचक्रमे || १-३८-२४

इति वाल्मीकि रामायणे आदि काव्ये बाल काण्डे अष्टा त्रिंशः सर्गः


Sarga 039

विश्वामित्र वचः श्रुत्वा कथान्ते रघुनंदन |
उवाच परम प्रीतो मुनिम् दीप्तम् इव अनलम् || १-३९-१

श्रोतुम् इच्छामि भद्रम् ते विस्तरेण कथाम् इमाम् |
पूर्वजो मे कथम् ब्रह्मन् यज्ञम् वै समुपाहरत् || १-३९-२

तस्य तत् वचनम् श्रुत्वा कौतूहल समन्वितः |
विश्वामित्रः तु काकुत्स्थम् उवाच प्रहसन्निव || १-३९-३
श्रूयताम् विस्तरो राम सगरस्य महात्मनः |

शंकर श्वशुरो नाम हिमवान् इति विश्रुतः || १-३९-४
विंध्य पर्वतम् आसाद्य निरीक्षेते परस्परम् |

तयोर् मध्ये संभवत् यज्ञः स पुरुषोत्तम|| १-३९-५
स हि देशो नरव्याघ्र प्रशस्तो यज्ञ कर्मणि|

तस्य अश्व चर्याम् काकुत्स्थ दृढ धन्वा महारथः || १-३९-६
अंशुमान् अकरोत् तात सगरस्य मते स्थितः |

तस्य पर्वणि तम् यज्ञम् यजमानस्य वासवः १-३९-७
राक्षसीम् तनुम् आस्थाय यज्ञिय अश्वम् अपाहरत् |

ह्रियमाणे तु काकुत्स्थ तस्मिन् अश्वे महात्मनः ||१-३९-८
उपाध्याय गणाः सर्वे यजमानम् अथ अब्रुवन् |

अयम् पर्वणि वेगेन यज्ञिय अश्वो अपनीयते ||१-३९-९
हर्तारम् जहि काकुत्स्थ हयः च एव उपनीयताम् |

यज्ञः च्छिद्रम् भवति एतत् सर्वेषाम् अशिवाय नः || १-३९-१०
तत् तथा क्रियताम् राजन् यज्ञो अच्छिद्रः क्रुतो भवेत् |

सो उपाध्याय वचः श्रुत्वा तस्मिन् सदसि पार्थिवः ||१-३९-११
षष्टिम् पुत्र सहस्राणि वाक्यम् एतत् उवाच ह |

गतिम् पुत्रा न पश्यामि रक्षसाम् पुरुषर्षभाः ||१-३९-१२
मंत्र पूतैः महाभागैः आस्थितो हि महाक्रतुः |

तत् गच्छत विचिन्वध्वम् पुत्रका भद्रम् अस्तु वः ||१-३९-१३
समुद्र मालिनीम् सर्वाम् पृथिवीम् अनुगच्छत |

एक एकम् योजनम् पुत्रा विस्तारम् अभिगच्छत || १-३९-१४
यावत् तुरग संदर्शः तावत् खनत मेदिनीम् |
तम् एव हय हर्तारम् मार्गमाणा मम आज्ञया ||१-३९-१५

दीक्षितः पौत्र सहितः स उपाध्याय गणः तु अहम् |
इह स्थास्यामि भद्रम् वो यावत् तुरग दर्शनम् ||१-३९-१६

ते सर्वे हृष्टमनसो राज पुत्रा महाबलाः |
जग्मुर् मही तलम् राम पितुर् वचन यंत्रिताः ||१-३९-१७

गत्व तु पृथिवीम् सर्वम् अदृष्टा तम् महबलाः |
योजनायाम् अविस्तारम् एकैको धरणी तलम् |
बिभिदुः पुरुषव्याघ्र वज्र स्पर्श समैः भुजैः ||१-३९-१८

शूलैः अशनि कल्पैः च हलैः च अपि सुदारुणैः |
भिद्यमाना वसुमती ननाद रघुनंदन ||१-३९-१९

नागानाम् वध्यमानानाम् असुराणाम् च राघव |
राक्षसानाम् च दुर्धर्षः सत्त्वानाम् निनदो अभवत् ||१-३९-२०

योजनानाम् सहस्राणि षष्टिम् तु रघुनंदन |
बिभिदुर् धरणीम् राम रसा तलम् अनुत्तमम् ||१-३९-२१

एवम् पर्वत संबाधम् जम्बू द्वीपम् नृपात्मजाः |
खनन्तो नृपशार्दूल सर्वतः परिचक्रमुः ||१-३९-२२

ततो देवाः स गंधर्वाः स असुराः सह पन्नगाः |
संभ्रांत मनसः सर्वे पितामहम् उपागमन् ||१-३९-२३

ते प्रसाद्य महात्मानम् विषण्ण वदनाः तदा |
ऊचुः परम संत्रस्ताः पितामहम् इदम् वचः ||१-३९-२४

भगवन् पृथिवी सर्वा खन्यते सगर आत्मजैः |
बहवः च महात्मानो वध्यन्ते जल चारिणः ||१-३९-२५

अयम् यज्ञ हरो अस्माकम् अनेन अश्वो अपनीयते |
इति ते सर्व भूतानि हिंसन्ति सगर आत्मजः ||१-३९-२६

इति वाल्मीकि रामायणे आदि काव्ये बाल काण्डे एकोन चत्वारिंशः सर्गः


Sarga 040

देवतानाम् वचः श्रुत्वा भगवान् वै पितामहः |
प्रत्युवाच सुसंत्रस्तान् कृतान्त बल मोहितान् || १-४०-१

यस्य इयम् वसुधा कृत्स्ना वासुदेवस्य धीमतः|
महिषी माधवसय स एषा स एव भगवन् प्रभुः|| १-४०-२
कापिलम् रूपम् आस्थाय धारयत्य अनिशम् धराम् |
तस्य कोपाग्निना दग्धा भविष्यंति नृपात्मजा || १-४०-३

पृथिव्याः च अपि निर्भेदो दृष्ट एव सनातनः |
सगरस्य च पुत्राणाम् विनाशो दीर्घ दर्शिनाम् ||१-४०-४

पितामह वचः श्रुत्वा त्रयः त्रिंशत् अरिन्दमः |
देवाः परम संहृष्टाः पुनर् जग्मुर् यथा आगतम् || १-४०-५

सगरस्य च पुत्राणाम् प्रादुर् आसीत् महास्वनः |
पृथिव्याम् भिद्यमानायाम् निर्घात सम निःवनः || १-४०-६

ततो भित्त्वा महीम् सर्वाम् कृत्वा च अपि प्रदक्षिणम् |
सहिताः सगराः सर्वे पितरम् वाक्यम् अब्रुवन् || १-४०-७

परिक्रांता मही सर्वा सत्त्ववन्तः च सूदिताः |
देव दानव रक्षांसि पिशाच उरग पन्नगाः || १-४०-८
न च पश्यामहे अश्वम् ते अश्व हर्तारम् एव च |
किम् करिष्याम भद्रम् ते बुद्धिः अत्र विचार्यताम् || १-४०-९

तेषाम् तत् वचनम् श्रुत्वा पुत्राणाम् राज सत्तमः |
समन्युः अब्रवीत् वाक्यम् सगरो रघुनंदन || १-४०-१०

भूयः खनत भद्रम् वो विभेद्य वसुधा तलम्
अश्व हर्तारम् आसाद्य कृतार्थाः च निवर्तत || १-४०-११

पितुर् वचनम् आसाद्य सगरस्य महात्मनः |
षष्टिः पुत्र सहस्राणि रसातलम् अभिद्रवन् || १-४०-१२

खन्यमाने ततः तस्मिन् ददृशुः पर्वत उपमम् |
दिशा गजम् विरूपाक्षम् धारयंतम् महीतलम् || १-४०-१३

स पर्वत वनाम् कृत्स्नाम् पृथिवीम् रघुनंदन |
धारयामास शिरसा विरूपाक्षो महागजः || १-४०-१४

यदा पर्वणि काकुत्स्थ विश्रमार्थम् महागजः |
खेदात् चालयते शीर्षम् भूमि कंपः तदा भवेत् || १-४०-१५

ते तम् प्रदक्षिणम् कृत्वा दिशा पालम् महागजम् |
मानयन्तो हि ते राम जग्मुर् भित्त्वा रसातलम् || १-४०-१६

ततः पूर्वाम् दिशम् भित्त्वा दक्षिणाम् बिभिदुः पुनः |
दक्षिणस्याम् अपि दिशि ददृशुः ते महागजम् || १-४०-१७
महा पद्मम् महात्मानम् सुमहा पर्वतोपमम् |
शिरसा धारयंतम् गाम् विस्मयम् जग्मुर् उत्तमम् || १-४०-१८

ते तम् प्रदक्षिणम् कृत्वा सगरस्य महात्मनः |
षष्टिः पुत्र सहस्राणि पश्चिमाम् बिभिदुर् दिशम् || १-४०-१९

पश्चिमायाम् अपि दिशि महांतम् अचलोपमम् |
दिशा गजम् सौमनसम् ददृशुः ते महा बलाः || १-४०-२०

ते तम् प्रदक्षिणम् कृत्वा पृष्ट्वा च अपि निरामयम् |
खनंतः समुपक्रांता दिशम् सोमवतीम् तदा || १-४०-२१

उत्तरस्याम् रघुश्रेष्ठ ददृशुर् हिम पाण्डुरम् |
भद्रम् भद्रेण वपुषा धारयंतम् महीम् इमाम् || १-४०-२२

समालभ्य ततः सर्वे कृत्वा च एनम् प्रदक्षिणम् |
षष्टिः पुत्र सहस्राणि बिभिदुर् वसुधा तलम् || १-४०-२३

ततः प्राक् उत्तराम् गत्वा सागराः प्रथिताम् दिशम् |
रोषात् अभ्यखनन् सर्वे पृथिवीम् सगर आत्मजाः || १-४०-२४

ते तु सर्वे महत्मानो भिमवेग महबलाः |
ददृशुः कपिलम् तत्र वासुदेवम् सनातनम् || १-४०-२५
हयम् च तस्य देवस्य चरन्तम् अविदूरतः |
प्रहर्षम् अतुलम् प्रप्तः सर्वे ते रघुनंदन || १-४०-२६

ते तम् हय हरम् ज्ञात्वा क्रोध पर्याकुल ईक्षणाः |
खनित्र लांगला धर नाना वृक्ष शिला धराः || १-४०-२७
अभ्यधावन्त संक्रुद्धाः तिष्ठ तिष्ठ इति च अब्रुवन् |

अस्माकम् त्वम् हि तुरगम् यज्ञियम् हृतवान् असि || १-४०-२८
दुर्मेधः त्वम् हि संप्राप्तान् विद्धि नः सगरात्मजान् |

श्रुत्वा तत् वचनम् तेषाम् कपिलो रघुनंदन || १-४०-२९
रोषेण महता आविष्टो हुम् कारम् अकरोत् तदा |

ततः तेन अप्रमेयेण कपिलेन महात्मना |
भस्म राशी कृताः सर्वे काकुत्स्थ सगरात्मजाः || १-४०-३०

इति वाल्मीकि रामायणे आदि काव्ये बाल काण्डे चत्वारिंशः सर्गः

Sarga 041


पुत्रान् चिर गतान् ज्ञात्वा सगरो रघुनंदन |
नप्तारम् अब्रवीत् राजा दीप्यमानम् स्व तेजसा || १-४१-१

शूरः च कृत विद्यः च पूर्वैः तुल्यो असि तेजसा |
पितृणाम् गतिम् अन्विच्छ येन च अश्वो अपहारितः || १-४१-२

अन्तर् भौमानि सत्त्वानि वीर्यवन्ति महान्ति च |
तेषाम् त्वम् प्रतिघात अर्थम् स असिम् गृह्णीष्व कार्मुकम् || १-४१-३

अभिवाद्य अभिवाद्यान् त्वम् हत्वा विघ्न करान् अपि |
सिद्धार्थः संनिवर्तस्व मम यज्ञस्य पारगः || १-४१-४

एवम् उक्तो अंशुमान् संयक् सगरेण महात्मना |
धनुर् आदाय खड्गम् च जगाम लघुविक्रमः || १-४१-५

स खातम् पितृभिः मार्गम् अन्तर् भौमम् महात्मभिः |
प्रापद्यत नरश्रेष्ठ तेन राज्ञा अभिचोदितः || १-४१-६

देव दानव रक्षोभिः पिशाच पतग उरगैः |
पूज्यमानम् महातेजा दिशा गजम् अपश्यत || १-४१-७

स तम् प्रदक्षिणम् कृत्वा पृष्ट्वा चैव निरामयम् |
पितृइन् स परिपप्रच्छ वाजि हर्तारम् एव च || १-४१-८

दिशा गजः तु तत् श्रुत्वा प्रत्युवाच महामतिः |
आसमंज कृतार्थः त्वम् सह अश्वः शीघ्रम् एष्यसि || १-४१-९

तस्य तद् वचनम् श्रुत्वा सर्वान् एव दिशा गजान् |
यथा क्रमम् यथा न्यायम् प्रष्टुम् समुपचक्रमे || १-४१-१०

तैः च सर्वैः दिशा पालैः वाक्यज्ञैः वाक्यकोविदैः |
पूजितः स हयः चैव गन्ता असि इति अभिचोदितः || १-४१-११

तेषाम् तत् वचनम् श्रुत्वा जगाम लघुविक्रमः |
भस्म राशी कृता यत्र पितरः तस्य सागराः || १-४१-१२

स दुःख वशम् आपन्नः तु असमंज सुतः तदा |
चुक्रोश परम आर्तः तु वधात् तेषाम् सुदुःखितः || १-४१-१३

यज्ञियम् च हयम् तत्र चरन्तम् अविदूरतः |
ददर्श पुरुषव्याघ्रो दुःख शोक समन्वितः || १-४१-१४

स तेषाम् राज पुत्राणाम् कर्तु कामो जल क्रियाम् |
स जलार्थम् महातेजा न च अपश्यत् जल आशयम् || १-४१-१५

विसार्य निपुणाम् दृष्टिम् ततो अपश्यत् खग अधिपम् |
पितृणाम् मातुलम् राम सुपर्णम् अनिल उपमम् || १-४१-१६

स च एनम् अब्रवीत् वाक्यम् वैनतेयो महाबलः |
मा शुचः पुरुषव्याघ्र वधो अयम् लोक सम्मतः || १-४१-१७

कपिलेन अप्रमेयेण दग्धा हि इमे महाबलाः |
सलिलम् न अर्हसि प्राज्ञ दातुम् एषाम् हि लौकिकम् || १-४१-१८

गंगा हिमवतो ज्येष्ठा दुहिता पुरुषर्षभ |
तस्याम् कुरु महाबाहो पितॄणाम् तु जल क्रियाम् || १-४१-१९

भस्म राशी कृतान् एतान् पावयेत् लोक कांतया |
तया क्लिन्नम् इदम् भस्म गंगया लोक कान्तया |
षष्टिम् पुत्र सहस्राणि स्वर्ग लोकम् गमिष्यति || १-४१-२०

निर्गच्छ च अश्वम् महाभाग संगृह्य पुरुषर्षभ |
यज्ञम् पैतामहम् वीर निर्वर्तयितुम् अर्हसि || १-४१-२१

सुपर्ण वचनम् श्रुत्वा सः अंशुमान् अतिवीर्यवान् |
त्वरितम् हयम् आदाय पुनर् आयात् महायशाः || १-४१-२२

ततो राजानम् आसाद्य दीक्षितम् रघुनंदन |
न्यवेदयत् यथा वृत्तम् सुपर्ण वचनम् तथा || १-४१-२३

तत् श्रुत्वा घोर संकाशम् वाक्यम् अंशुमतो नृपः |
यज्ञम् निर्वर्तयामास यथा कल्पम् यथा विधि || १-४१-२४

स्व पुरम् च अगमत् श्रीमान् इष्ट यज्ञो महीपतिः |
गंगायाः च आगमे राजा निश्चयम् न अध्यगच्छत || १-४१-२५

अगत्वा निश्चयम् राजा कालेन महता महान् |
त्रिंशत् वर्ष सहस्राणि राज्यम् कृत्वा दिवम् गतः || १-४१-२६

इति वाल्मीकि रामायणे आदि काव्ये बाल काण्डे एक चत्वारिंशः सर्गः

Sarga 042

कालधर्मम् गते राम सगरे प्रकृती जनाः |
राजानम् रोचयामासुर् अंशुमन्तम् सुधार्मिकम् || १-४२-१

स राजा सुमहान् आसीत् अंशुमान् रघुनंदन |
तस्य पुत्रो महान् आसीत् दिलीप इति विश्रुतः || १-४२-२

तस्मै राज्यम् समादिश्य दिलीपे रघुनंदन |
हिमवत् शिखरे रंये तपः तेपे सुदारुणम् || १-४२-३

द्वा त्रिंशत् सहस्राम् वर्षाणि सुमहा यशाः |
तपोवन गतो राजा स्वर्गम् लेभे तपोधनः || १-४२-४

दिलीपः तु महातेजाः श्रुत्वा पैतामहम् वधम् |
दुःख उपहतया बुद्ध्या निश्चयम् न अध्यगच्छत || १-४२-५

कथम् गंगा अवतरणम् कथम् तेषां जलक्रिया |
तारयेयम् कथम् च एतान् इति चिंतापरो अभवत् || १-४२-६

तस्य चिंतयतो नित्यम् धर्मेण विदित आत्मनः |
पुत्रो भगीरथो नाम जज्ञे परम धार्मिकः ||१-४२-७

दिलीपः तु महातेजा यज्ञैः बहुभिः इष्टवान् |
त्रिंशत् वर्ष सहस्राणि राजा राज्यम् अकारयत् || १-४२-८

अगत्वा निश्चयम् राजा तेषाम् उद्धरणम् प्रति |
व्याधिना नर शार्दूल काल धर्मम् उपेयिवान् || १-४२-९

इन्द्रलोकम् गतो राजा स्व अर्जितेन एव कर्मणा |
रज्ये भगीरथम् पुत्रम् अभिषिच्य नरर्षभः || १-४२-१०

भगीरथः तु राजर्षिः धार्मिको रघुनंदन |
अनपत्यो महारजाः प्रजा कामः स च प्रजाः || १-४२-११

मंत्रिषु आधाय तत् रज्यम् गङ्ग अवतरणे रतः|
तपो दीर्घम् समातिष्ठत् गोकर्णे रघुनंदन || १-४२-१२
ऊर्ध्व बाहुः पंच तपा मास आहारो जितेइन्द्रियः |

तस्य वर्ष सहस्राणि घोरे तपसि तिष्ठतः || १-४२-१३
अतीतानि महबहो तस्य राज्ञो महात्मनः |
सुप्रीतो भगवान् ब्रह्मा प्रजानाम् पतिः ईश्वरः || १-४२-१४

ततः सुर गणैः सार्धम् उपागंय पितामहः |
भगीरथम् महात्मानम् तप्यमानम् अथ अब्रवीत् || १-४२-१५

भगीरथ महाराज प्रीतः ते अहम् जनाधिप |
तपसा च सुतप्तेन वरम् वरय सुव्रत || १-४२-१६

तम् उवाच महातेजाः सर्वलोक पितामहम् |
भगीरथो महाबाहुः कृत अंजलिपुटः स्थितः || १-४२-१७

यदि मे भगवान् प्रीतो यदि अस्ति तपसः फलम् |
सगरस्य आत्मजाः सर्वे मत्तः सलिलम् आप्नुयुः || १-४२-१८

गन्गायाः सलिल क्लिन्ने भस्मनि एषाम् महात्मनाम् |
स्वर्गम् गच्छेयुर् अत्यंतम् सर्वे मे प्रपितामहाः || १-४२-१९

देव याचे ह संतत्यै न अवसीदेत् कुलम् च नः |
इक्ष्वाकूणाम् कुले देव एष मे अस्तु वरः परः || १-४२-२०

उक्त वाक्यम् तु राजानम् सर्वलोक पितामहः |
प्रत्युवाच शुभाम् वाणीम् मधुरम् मधुर अक्षराम् || १-४२-२१

मनोरथो महान् एष भगीरथ महारथ |
एवम् भवतु भद्रम् ते इक्ष्वाकु कुल वर्धन || १-४२-२२

इयम् हैमवती ज्येष्ठा गंगा हिमवतः सुता |
ताम् वै धारयितुम् राजन् हरः तत्र नियुज्यताम् || १-४२-२३

गंगायाः पतनम् राजन् पृथिवी न सहिष्यते |
ताम् वै धारयितुम् राजन् न अन्यम् पश्यामि शूलिनः || १-४२-२४

तम् एवम् उक्त्वा राजानम् गंगाम् च आभाष्य लोककृत् |
जगाम त्रिदिवम् देवैः सर्वैः सह मरुत् गणैः || १-४२-२५

इति वाल्मीकि रामायणे आदि काव्ये बाल काण्डे द्वि चत्वारिंशः सर्गः


Sarga 043

देव देवे गते तस्मिन् सो अंगुष्ठ अग्र निपीडिताम् |
कृत्वा वसुमतीम् राम वत्सरम् समुपासत || १-४३-१

अथ संवत्सरे पूर्णे सर्व लोक नमस्कृतः |
उमापतिः पशुपती राजानम् इदम् अब्रवीत् || १-४३-२

प्रीतः ते अहम् नरश्रेष्ठ करिष्यामि तव प्रियम् |
शिरसा धारयिष्यामि शैलराज सुताम् अहम् ||१-४३-३

ततो हैमवती ज्येष्ठा सर्व लोक नमस्कृता |
तदा सा अति महत् रूपम् कृत्वा वेगम् च दुःसहम् ||१-४३-४
आकाशात् अपतत् राम शिवे शिव शिरस्य् उत |

अचिन्तयः च सा देवी गंग परम दुर्धरा ||१-४३-५
विशामि अहम् हि पातालम् स्त्रोतसा गृह्य शंकरम् |

तस्याः वलेपनम् ज्ञत्व क्रुद्धः तु भगवन् हरः || १-४३-६
तिरोभावयितुम् बुद्धिम् चक्रे त्रिनयनः तदा |

सा तस्मिन् पतिता पुण्या पुण्ये रुद्रस्य मूर्धनि||१-४३-७
हिमवत् प्रतिमे राम जटा मण्डल गह्वरे |

सा कथंचित् महीम् गंतुम् न अशक्नोत् यत्नम् आस्थिता ||१-४३-८
न एव सा निर्गमम् लेभे जटा मण्डल अंततः |

तत्र एव आबंभ्रमत् देवी संवत्सर गणान् बहून् ||१-४३-९
ताम् अपश्यन् पुनः तत्र तपः परमम् आस्थितः |

स तेन तोषितः च असीत् अत्यंतम् रघुनंदन || १-४३-१०
विससर्ज ततो गंगाम् हरो बिन्दु सरः प्रति |

तस्यम् विसृउज्यमानायाम् सप्त स्रोतंसि जज्ञिरे || १-४३-११
ह्लादिनी पावनी चैव नलिनी च तथा एव च |
तिस्रः प्राचीम् दिशम् जग्मुः गंगाः शिव जलाः शुभाः || १-४३-१२

सुचक्षुः च एव सीता च सिन्धुः च एव महानदी |
तिस्रः एता दिशम् जग्मुः प्रतीचीम् तु शुभ उदकाः ||१-४३-१३

सप्तमी च अन्वगात् तासम् भगीरथ रथम् तदा |
भगीरथो अपि रजर्षि दिव्यम् स्यंदनम् आस्थितः || १-४३-१४
प्रायात् अग्रे महातेजा गंग तम् च अपि अनुव्रजत् |

गगनात् शंकर शिरः ततो धरणिम् आगता || १-४३-१५
असर्पत जलम् तत्र तीव्र शब्द पुरस्कृतम् |

मत्स्य कच्छप संघैः च शिशुमार गणैः तथा || १-४३-१६
पतद्भिः पतितैः च एव व्यरोचत वसुंधरा |

ततो देव ऋषि गंधर्वा यक्ष सिद्ध गणाः तथा || १-४३-१७
व्यलोकयन्त ते तत्र गगनात् गाम् गताम् तदा |

विमानैः नगर आकारैः हयैः गज वरैः तथा ||१-४३-१८
पारिप्लव गताः च अपि देवताः तत्र विष्ठिताः |

तत् अद्भुततमम् लोके गंगा अवतरम् उत्तमम् ||१-४३-१९
दिदृक्षवो देव गणाः समीयुः अमित ओजसः |

संपतद्भिः सुर गणैः तेषाम् च आभरण ओजसा || १-४३-२०
शत आदित्यम् इव आभाति गगनम् गत तोयदम् |

शिंशुमार उरग गणैः मीनैः अपि च चंचलैः || १-४३-२१
विद्युद्भिः इव विक्षिप्तैः आकाशम् अभवत् तदा |

पाण्डुरैः सलिल उत्पीडैः कीर्यमाणैः सहस्रधा ||१-४३-२२
शारद अभ्रैः इव आक्रीणम् गगनम् हंस संप्लवैः |

क्वचित् द्रुततरम् याति कुटिलम् क्वचित् आयतम् ||१-४३-२३
विनतम् क्वचित् उद्धूतम् क्वचित् याति शनैः शनैः |

सलिलेन एव सलिलम् क्वचित् अभ्याहतम् पुनः || १-४३-२४
मुहुर् ऊर्ध्व पथम् गत्वा पपात वसुधाम् पुनः |

तत् शंकर शिरो भ्रष्टम् भ्रष्टम् भूमि तले पुनः ||१-४३-२५
व्यरोचत तदा तोयम् निर्मलम् गत कल्मषम् |

तत्र ऋषि गण गन्धर्वा वसुधा तल वासिनः १-४३-२६
भव अंग पतितम् तोयम् पवित्रम् इति पस्पृशुः |

शापात् प्रपतिता ये च गगनात् वसुधा तलम् ||१-४३-२७
कृत्वा तत्र अभिषेकम् ते बभूवुः गत कल्मषाः |

धूत पापाः पुनः तेन तोयेन अथ शुभ अन्विता || १-४३-२८
पुनः आकाशम् आविश्य स्वान् लोकान् प्रतिपेदिरे |

मुमुदे मुदितो लोकः तेन तोयेन भास्वता || १-४३-२९
कृत अभिषेको गंगायाम् बभूव गत कल्मषः |

भगीरथो राजर्षिः दिव्यम् स्यंदनम् आस्थितः ||१-४३-३०
प्रायात् अग्रे महाराजाः तम् गंगा पृष्ठतो अन्वगात् |

देवाः स ऋषि गणाः सर्वे दैत्य दानव राक्षसाः || १-४३-३१
गन्धर्व यक्ष प्रवराः स किंनर महोरगाः |
सर्पाः च अप्सरसो राम भगीरथ रथ अनुगाः || १-४३-३२
गंगाम् अन्वगमन् प्रीताः सर्वे जल चराः च ये |

यतो भगीरथो राजा ततो गंगा यशस्विनी || १-४३-३३
जगाम सरिताम् श्रेष्ठा सर्व पाप प्रणाशिनी |

ततो हि यजमानस्य जह्नोः अद्भुत कर्मणः ||१-४३-३४
गंग संप्लावयामास यज्ञ वाटम् महत्मनः |

तसया वलेपनम् ज्ञत्व कृद्धो जह्नुः च राघव || १-४३-३५
अपिबत् तु जलम् सर्वम् गंगयाः परम अद्भुतम् |

ततो देवाः स गंघर्व ऋषयः च सु विस्मिताः || १-४३-३६
पूजयन्ति महत्मनम् जह्नुम् पुरुष सत्तमम् |
गंगम् च अपि नयन्ति स्म दुहितृत्वे महात्मनः || १-४३-३७

ततः तुष्टः महातेजाः श्रोत्राभ्याम् असृउजत् प्रभुः |
तस्मात् जह्नु सुता गंग प्रोच्यते जाह्नवी इति च || १-४३-३८

जगाम च पुनः गंग भगीरथ रथ अनुगा |
सागरम् च अपि संप्रप्ता सा सरित् प्रवरा तदा ||१-४३-३९
रसातलम् उपागच्छत् सिद्ध्यर्थम् तस्य कर्मणः |

भगीरथो अपि रजार्षि गंगम् आदाय यत्नतः || १-४३-४०
पितमहान् भस्म क्रुतम् अपश्यत् गत चेतनः |

अथ तत् भस्मनाम् राशिम् गंग सलिलम् उत्तमम् |
प्लावयत् पूत पाप्मानः स्वर्गम् प्रप्ता रघु उत्तम ||१-४३-४१

इति वाल्मीकि रामायणे आदि काव्ये बाल काण्डे त्रि चत्वारिंशः सर्गः


Sarga 044

स गत्वा सागरम् राजा गंगया अनुगतस् तदा |
प्रविवेश तलम् भूमेः यत्र ते भस्मसात् कृताः || १-४४-१

भस्मनि अथ आप्लुते राम गंगाइआः सलिलेन वै |
सर्व लोक प्रभुः ब्रह्मा राजानम् इदम् अब्रवीत् || १-४४-२

तारिता नरशार्दूल दिवम् याताः च देववत् |
षष्टिः पुत्र सहस्राणि सगरस्य महात्मनः || १-४४-३

सागरस्य जलम् लोके यावत् स्थास्यति पार्थिव |
सगरस्य आत्मजाः सर्वे दिवि स्थास्यन्ति देववत् ||१-४४-४

इयम् च दुहिता ज्येष्ठा तव गंगा भविष्यति |
त्वत् कृतेन च नाम्ना अथ लोके स्थास्यति विश्रुता ||१-४४-५

गंगा त्रिपथगा नाम दिव्या भागीरथी इति च |
त्रीन् पथो भावयन्ति इति तस्मत् त्रिपथगा स्मृता || १-४४-६

पितामहानाम् सर्वेषाम् त्वम् अत्र मनुजाधिप |
कुरुष्व सलिलम् राजन् प्रतिज्ञाम् अपवर्जय || १-४४-७

पूर्वकेण हि ते राजन् तेन अतियशसा तदा |
धर्मिणाम् प्रवरेण अथ न एष प्राप्तो मनोरथः || १-४४-८

तथैव अंशुमता वत्स लोके अप्रतिम तेजसा |
गंगाम् प्रार्थयता नेतुम् प्रतिज्ञा न अपवर्जिता || १-४४-९

राजर्षिणा गुणवता महर्षि सम तेजसा |
मत् तुल्य तपसा चैव क्षत्र धर्म स्थितेन च || १-४४-१०
दिलीपेन महाभाग तव पित्रा अतितेजसा |
पुनर् न शकिता नेतुम् गंगाम् प्रार्थयत अनघ || १-४४-११

सा त्वया समतिक्रान्ता प्रतिज्ञा पुरुषर्षभ |
प्राप्तो असि परमम् लोके यशः परम संमतम् || १-४४-१२

तत् च गंगा अवतरणम् त्वया कृतम् अरिन्दम |
अनेन च भवान् प्राप्तो धर्मस्य आयतनम् महत् || १-४४-१३

प्लावयस्व त्वम् आत्मानम् नरोत्तम सदा उचिते |
सलिले पुरुषश्रेष्ठ शुचिः पुण्यफलो भव || १-४४-१४

पितामहानाम् सर्वेषाम् कुरुष्व सलिलक्रियाम् |
स्वस्ति ते अस्तु गमिष्यामि स्वम् लोकम् गंयताम् नृप || १-४४-१५

इति एवम् उक्त्वा देवेशः सर्वलोक पितामहः |
यथा आगतम् तथा अगच्छत् देव लोकम् महायशाः || १-४४-१६

भगीरथः तु राजर्षिः कृत्वा सलिलम् उत्तमम् |
यथाक्रमम् यथान्यायम् सागराणाम् महायशाः || १-४४-१७
कृतोदकः शुची राजा स्वपुरम् प्रविवेश ह |
समृद्धार्थो नरश्रेष्ठ स्वराज्यम् प्रशशास ह ||१-४४-१८

प्रमुमोद च लोकः तम् नृपम् आसाद्य राघव |
नष्टशोकः समृद्धार्थो बभूव विगतज्वरः || १-४४-१९

एष ते राम गंगाया विस्तरो अभिहितो मया |
स्वस्ति प्राप्नुहि भद्रम् ते संध्या कालो अतिवर्तते || १-४४-२०

धन्यम् यशस्यम् आयुष्यम् पुत्र्यम् स्वर्ग्यम् अथ अपि च |
यः श्रावयति विप्रेषु क्षत्रियेषु इतेरेषु च || १-४४-२१
प्रीयन्ते पितरः तस्य प्रीयन्ते दैवतानि

इदम् आख़्यनम् आयुश्यम् गंगा अवतरणम् शुभम् || १-४४-२२
यः श्रुणोति च काकुत्स्थ सर्वान् कामान् अवाप्नुयात् |
सर्वे पापाः प्रणश्यन्ति आयुः कीर्तिः च वर्धते || १-४४-२३

इति वाल्मीकि रामायणे आदि काव्ये बाल काण्डे चतुर् चत्वारिंशः सर्गः


Sarga 045

विश्वामित्र वचः श्रुत्वा राघवः सह लक्ष्मणः |
विस्मयम् परमम् गत्वा विश्वामित्रम् अथ अब्रवीत् || १-४५-१

अति अद्भुतम् इदम् ब्रह्मन् कथितम् परमम् त्वया |
गंगा अवतरणम् पुण्यम् सागरस्य अपि पूरणम् || १-४५-२

क्षण भूत इव नौ रात्रिः संवृत्त इयम् परंतप |
इमाम् चिंतयतोः सर्वम् निखिलेन कथाम् तव || १-४५-३

तस्य सा शर्वरी सर्वा मम सौमित्रिणा सह |
जगाम चिंतयान् अस्य विश्वामित्र कथाम् शुभाम् ||१-४५-४

ततः प्रभाते विमले विश्वामित्रम् तपोधनम्|
उवाच राघवो वाक्यम् कृत आह्निकम् अरिन्दमः || १-४५-५

गता भगवती रात्रिः श्रोतव्यम् परमम् श्रुतम् |
तराम सरितम् श्रेष्टम् पुण्यम् त्रि पथ गाम् नदीम् ||१-४५-६

नौः एषा हि सुख आस्तीर्णा ऋषीणाम् पुण्य कर्मणाम् |
भगवंतम् इह प्राप्तम् ज्ञात्वा त्वरितम् आगता || १-४५-७

तस्य तत् वचनम् श्रुत्वा राघवस्य महात्मनः |
संतारम् कारयामास स ऋषि संघस्य कौशिकः || १-४५-८

उत्तरम् तीरम् आसाद्य संपूज्य ऋषि गणम् ततः |
गंगा कूले निविष्टाः ते विशालाम् ददृशुः पुरीम् || १-४५-९

ततो मुनि वरः तूर्णम् जगाम सह राघवः |
विशालाम् नगरीम् रंयाम् दिव्याम् स्वर्ग उपमाम् तदा || १-४५-१०

अथ रामो महाप्राज्ञो विश्वामित्रम् महामुनिम् |
पप्रच्छ प्रांजलिः भूत्वा विशालाम् उत्तमाम् पुरीम् || १-४५-११

कतमो राज वंशो अयम् विशालायाम् महामुने |
श्रोतुम् इच्छामि भद्रम् ते परम् कौतूहलम् हि मे || १-४५-१२

तस्य तत् वचनम् श्रुत्वा रामस्य मुनिपुंगवः |
आख्यातुम् तत् समारेभे विशालस्य पुरातनम् || १-४५-१३

श्रूयताम् राम शक्रस्य कथाम् कथयतः श्रुताम् |
अस्मिन् देशे हि यत् वृत्तम् शृणु तत्त्वेन राघव || १-४५-१४

पूर्वम् कृत युगे राम दितेः पुत्रा महाबलाः |
अदितेः च महाभागा वीर्यवन्तः सुधार्मिकाः || १-४५-१५

ततः तेषाम् नरव्याघ्रः बुद्धिः आसीत् महात्मनाम् |
अमरा विर्जराः चैव कथम् स्यामो निरामयाः || १-४५-१६

तेषाम् चिंतयताम् तत्र बुद्धिः आसीत् विपश्चिताम् |
क्षीर उद मथनम् कृत्वा रसम् प्राप्स्याम तत्र वै || १-४५-१७

ततो निश्चित्य मथनम् योक्त्रम् कृत्वा च वासुकिम् |
मन्थानम् मन्दरम् कृत्वा ममन्थुर् अमित ओजसः || १-४५-१८

अथ वर्ष सहस्रेण योक्त्र सर्प शिरांसि च |
वमन्तो अति विषम् तत्र ददंशुर् दशनैः शिलाः || १-४५-१९

उत्पपाताम् अग्नि संकाशम् हालाहल महाविषम् |
तेन दग्धम् जगत् सर्वम् स देव असुर मानुषम् || १-४५-२०

अथ देवा महादेवम् शंकरम् शरणार्थ्तिनः |
जग्मुः पशुपतिम् रुद्रम् त्राहि त्राहि इति तुष्टुवुः || १-४५-२१

एवम् उक्{]तः ततो देवैः देवेश्वरः प्रभुः |
प्रादुर् आसीत् ततो अत्र एव शंख चक्र धरो हरिः || १-४५-२२

उवाच एनम् स्मितम् कृत्वा रुद्रम् शूलधरम् हरिः |
दैवतैः मध्यमानो तु तत् पूर्वम् समुपस्थितम् || १-४५-२३
तत् त्वदीयम् सुरश्रेष्ठः सुराणाम् अग्रतो हि यत् |
अग्र पूजामि इह स्थित्वा गृहाण इदम् विषम् प्रभो || १-४५-२४

इति उक्त्वा च सुरश्रेष्ठः तत्र एव अंतर्धीयत |
देवतानाम् भयम् दृष्ट्वा श्रुत्वा वाक्यम् तु शारङ्गिणः || १-४५-२५
हालाहलम् विषम् घोरम् संजग्राह अमृत उपमम् |

देवान् विसृज्य देवेशो जगाम भगवान् हरः॥ १-४५-२६
ततो देव असुराः सर्वे मनथू रघुनन्दन।

प्रविवेश अथ पातालम् मन्थानः पर्वतोत्तमः॥ १-४५-२७
ततो देवाः स गन्धर्वाः तुष्टुवुः मधुसूदनम्।

 त्वम् गतिः सर्व भूतानाम् विशेषेण दिवौकसाम्॥ १-४५-२८
पालय अस्मान् महाबाहो गिरिम् उद्धर्तुम् अर्‌हसि।

 इति श्रुत्वा हृषीकेशः कामठम् रूपम् आस्थितः॥ १-४५-२९
पर्वतम् पृष्टतः कृत्वा शिश्ये तत्र उदधौ हरिः।

पर्वत अग्रम् तु लोकात्मा हस्तेन आक्रम्य केशवः॥ १-४५-३०
देवानाम् मध्यतः स्थित्वा ममन्थ पुरुषोत्तमः।

 अथ वर्ष सहस्रेण आयुर्वेदमयः पुमान्॥ १-४५-३१
उदतिष्ठत् सुधर्मात्मा स दण्ड स कमण्दुलुः।
 पूर्वम् धन्वन्तरिर् नाम अप्सराः च सु वर्चसः॥ १-४५-३२

अप्सु निर्मथनात् एव रसात् तस्मात् वर स्त्रियः।
 उत्पेतुः मनुज श्रेष्ठ तस्मात् अप्सरसो अभवन्॥ १-४५-३३

षष्टिः कोट्यो अभवन् तासाम् अप्सराणाम् सुवर्चसाम्।
 असन्ख्येयाः तु काकुत्स्थ याः तासाम् परिचारिकाः॥ १-४५-३४

न ताः स्म प्रतिगृह्णन्ति सर्वे ते देव दानवाः।
 अप्रतिग्रहणात् एव ता वै साधारणाः स्मृताः॥ १-४५-३५

वरुणस्य ततः कन्या वारुणी रघुनन्दन।
 उत्पपात महाभागा मार्गमाणा परिग्रहम्॥ १-४५-३६

दितेः पुत्रा न ताम् राम जगृहुर् वरुण आत्मजाम्।
 अदितेः तु सुता वीर जगृहुः ताम् अनिन्दिताम्॥ १-४५-३७

असुराः तेन दैतेयाः सुराः तेन अदितेः सुताः।
 हृष्टाः प्रमुदिताः च आसन् वारुणी ग्रहणात् सुराः॥ १-४५-३८

उच्चैःश्रवा हय श्रेष्ठो मणि रत्नम् च कौस्तुभम्।
 उदतिष्ठन् नरश्रेष्ठ तथैव अमृतम् उत्तमम्॥ १-४५-३९

अथ तस्य कृते राम महान् आसीत् कुल क्षयः।
 अदितेः तु ततः पुत्रा दितेः पुत्रान् असूदयन्॥ १-४५-४०

एकताम् अगमन् सर्वे असुरा राक्शसैः सह।
 युद्धम् आसीत् महाघोरम् वीर त्रैलोक्य मोहनम्॥ १-४५-४१

यदा क्शयम् गतम् सर्वम् तदा विष्णुः महाबलः।
 अमृतम् सः अहरत् तूर्णम् मायाम् आस्थाय मोहिनीम्॥ १-४५-४२

ये गता अभिमुखम् विष्णुम् अक्शरम् पुरुषोत्तमम्।
 संपिष्टाः ते तदा युद्धे बिष्णुना प्रभ विष्णुना॥ १-४५-४३

अदितेः आत्मजा वीरा दितेः पुत्रान् निजघ्‌निरे।
 अस्मिन् घोरे महायुद्धे दैतेया अदित्यायोः भृशम्॥ १-४५-४४

निहत्य दिति पुत्रान् तु राज्यम् प्राप्य पुरन्दरः।
 शशास मुदितो लोकान् स ऋषि सन्घान् स चारणान्॥ १-४५-४५

----
इति वाल्मीकि रामायणे आदि काव्ये बाल काण्डे पन्च चत्वारिंशः सर्गः


Sarga 046

हतेषु तेषु पुत्रेषु दितिः परम दुःखिता |
मारीचम् काश्यपम् राम भर्तारम् इदम् अब्रवीत् || १-४६-१

हत पुत्रा अस्मि भगवन् तव पुत्रैः महाबलैः |
शक्र हन्तारम् इच्छामि पुत्रम् दीर्घ तपो अर्जितम् ||१-४६-२

सा अहम् तपः चरिष्यामि गर्भम् मे दातुम् अर्हसि |
ईश्वरम् शक्र हन्तारम् त्वम् अनुज्ञातुम् अर्हसि || १-४६-३

तस्याः तत् वचनम् श्रुत्वा मारीचः काश्यपः तदा |
प्रत्युवाच महातेजा दितिम् परम दुःखिताम् || १-४६-४

एवम् भवतु भद्रम् ते शुचिः भव तपोधने |
जनयिष्यसि पुत्रम् त्वम् शक्र हन्तारम् आहवे ||१-४६-५

पूर्णे वर्ष सहस्रे तु शुचिः यदि भविष्यसि |
पुत्रम् त्रैलोक्य हन्तारम् मत्तः त्वम् जनयिष्यसि ||१-४६-६

एवम् उक्त्वा महा तेजाः पाणिना स ममार्ज ताम् |
तम् आलभ्य ततः स्वस्ति इति उक्त्वा तपसे ययौ ||१-४६-७

गते तस्मिन् नरश्रेष्ठ दितिः परम हर्षिता |
कुशप्लवम् सामासाद्य तपः तेपे सुदारुणम् ||१-४६-८

तपः तस्याम् हि कुर्वत्याम् परिचर्याम् चकार ह |
सहस्राक्षो नरश्रेष्ठ परया गुण संपदा || १-४६-९

अग्निम् कुशान् काष्ठम् अपः फलम् मूलम् तथैव च |
न्यवेदयत् सहस्राक्षो यच् च अन्यत् अपि कान्क्षितम् ||१-४६-१०

गात्र संवाहनैः चैव श्रम अपनयनैः तथा |
शक्रः सर्वेषु कालेषु दितिम् परिचचार ह || १-४६-११

पूर्णे वर्ष सहस्रे दश ऊने रघुनंदन |
दितिः परम संहृष्टा सहस्राक्षम् अथ अब्रवीत् ||१-४६-१२

तपः चरन्त्या वर्षाणि दश वीर्यवताम् वर |
अवशिष्टानि भद्रम् ते भ्रातरम् द्रक्ष्यसे ततः ||१-४६-१३

यम् अहम् त्वत् कृते पुत्र तम् आधास्ये जय उत्सुकम् |
त्रैलोक्य विजयम् पुत्र सह भोक्ष्यसि विज्वरः || १-४६-१४

याचितेन सुरश्रेष्ट पित्रा तव माहात्मना |
वरो वर्ष सस्र अन्ते मम दत्तः सुतम् प्रति || १-४६-१५

इति उक्त्वा च दितिः तत्र प्राप्ते मध्यन्दिन ईश्वरे |
निद्रया पहृता देवी पादौ कृत्वाथ शीर्षतः ||१-४६-१६

दृष्ट्वा ताम् अशुचिम् शक्रः पादयोः कृत मूर्धजाम् |
शिरः स्थाने कृतौ पादौ जहास च मुमोद च || १-४६-१७

तस्याः शरीर विवरम् प्रविवेश पुरंदरः |
गर्भम् च सप्तधा राम चिच्छेद परम आत्मवान् ||१-४६-१८

भिद्यमानः ततो गर्भो वज्रेण शत पर्वणा |
रुरोद सुस्वरम् राम ततो दितिः अबुध्यत || १-४६-१९

मा रुदो मा रुदः च इति गर्भम् शक्रो अभ्यभाषत |
बिभेद च महातेजा रुदन्तम् अपि वासवः || १-४६-२०

न हन्तव्यम् न हन्तव्यम् इति एवम् दितिः अब्रवीत् |
निष्पपात ततः शक्रो मातुर् वचन गौरवात् ||१-४६-२१

प्रांजलिः वज्र सहितो दितिम् शक्रो अभ्यभाषत |
अशुचिः देवि सुप्ता असि पादयोः कृत मूर्धजा|| १-४६-२२

तत् अन्तरम् अहम् लब्ध्वा शक्र हन्तारम् आहवे |
अभिन्दम् सप्तधा देवि तन् मे त्वम् क्षन्तुम् अर्हसि || १-४६-२३(ए)

इति वाल्मीकि रामायणे आदि काव्ये बाल काण्डे षट् चत्वारिन्शः सर्गः


Sarga 047

सप्तधा तु कृते गर्भे दितिः परम दुःखिता |
सहस्राक्षम् दुराधर्षम् वाक्यम् स अनुनया अब्रवीत् || १-४७-१

मम अपराधात् गर्भो अयम् सप्तधा शकली कृतः |
न अपराधो हि देव ईश तव अत्र बलसूदन || १-४७-२

प्रियम् त्वत् कृतम् इच्छामि मम गर्भ विपर्यये |
मरुताम् सप्त सप्तानाम् स्थानपाला भवन्तु ते || १-४७-३

वात स्कंधा इमे सप्त चरन्तु दिवि पुत्रक |
मारुता इति विख्याता दिव्यरूपा मम आत्मजाः ||१-४७-४

ब्रह्म लोकम् चरतु एक इन्द्र लोकम् तथा अपरः |
दिव्य वायुः इति ख्यातः तृतीयो अपि महायशाः ||१-४७-५

चत्वारः तु सुरश्रेष्ठ दिशो वै तव शासनात् |
संचरिष्यन्ति भद्रम् ते कलेन हि मम आत्मजाः ||१-४७-६
त्वत् कृतेन एव नाम्ना वै मारुता इति विश्रुताः |

तस्याः तत् वचनम् श्रुत्वा सहस्राक्षः पुरंदरः ||१-४७-७
उवाच प्रांजलिः वाक्यम् दितिम् बलसूदनः |

सर्वम् एतत् यथा उक्तम् ते भविष्यति न संशयः ||१-४७-८
विचरिष्यन्ति भद्रम् ते देवरूपाः तव आत्मजाः |
एवम् तौ निश्चयम् कृत्वा माता पुत्रौ तपोवने ||१-४७-९
जग्मतुः त्रिदिवम् राम कृतार्थौ इति नः श्रुतम् |

एष देशः स काकुत्स्थ महेन्द्रात् अद्युषितः पुरा || १-४७-१०
दितिम् यत्र तपः सिद्धाम् एवम् परिचचार सः |

इक्ष्वाकोस्तु नरव्याघ्र पुत्रः परम धार्मिकः || १-४७-११
अलंबुषायाम् उत्पन्नो विशाल इति विश्रुतः |
तेन च आसीत् इह स्थाने विशाले इति पुरी कृता || १-४७-१२

विशालस्य सुतो राम हेमचन्द्रो महाबलः |
सुचन्द्र इति विख्यातो हेमचन्द्रात् अनंतरः || १-४७-१३

सुचन्द्र तनयो राम धूम्र अश्व इति विश्रुतः |
धूम्राश्व तनयः च अपि सृंजयः समपद्यत || १-४७-१४

सृंजयस्य सुतः श्रीमान् सहदेवः प्रतापवान् |
कुशाश्वः सहदेवस्य पुत्रः परम धार्मिकः || १-४७-१५

कुशाश्वस्य महातेजाः सोमदत्तः प्रतापवान् |
सोमदत्तस्य पुत्रः तु काकुत्स्थ इति विश्रुतः ||१-४७-१६

तस्य पुत्रो महातेजाः संप्रति एष पुरीम् इमाम् |
आवसत् परम प्रख्यः सुमतिः नाम दुर्जयः || १-४७-१७

इक्ष्वाकोस्तु प्रसादेन सर्वे वैशालिका नृपाः |
दीर्घ आयुषो महात्मानो वीर्यवन्तः सुधार्मिकाः || १-४७-१८

इह अद्य रजनीम् एकाम् सुखम् स्वप्स्यामहे वयम् |
श्वः प्रभाते नरश्रेष्ठ जनकम् द्रष्टुम् अर्हसि || १-४७-१९

सुमतिः तु महातेजा विश्वामित्रम् उपागतम् |
श्रुत्वा नर वर श्रेष्ठः प्रत्यागच्छन् महायशाः || १-४७-२०

पूजाम् च परमाम् कृत्वा स उपाध्यायः सबान्धवः |
प्रांजलिः कुशलम् पृष्ट्वा विश्वामित्रम् अथ अब्रवीत् || १-४७-२१

धन्यो अस्मि अनुगृहीतो अस्मि यस्य मे विषयम् मुने |
संप्राप्तो दर्शनम् चैव न अस्ति धन्यतरो मम || १-४७-२२

इति वाल्मीकि रामायणे आदि काव्ये बाल काण्डे सप्त चत्वारिंशः सर्गः


Sarga 048

पृष्ट्वा तु कुशलम् तत्र परस्पर समागमे |
कथाअन्ते सुमतिः वाक्यम् व्याजहार महामुनिम् || १-४८-१

इमौ कुमारौ भद्रम् ते देव तुल्य पराक्रमौ |
गज सिंह गती वीरौ शार्दूल वृषभ उपमौ || १-४८-२
पद्म पत्र विशालाक्षौ खड्ग तूणी धनुर् धरौ |
अश्विनौ इव रूपेण समुपस्थित यौवनौ || १-४८-३
यदृच्छया एव गाम् प्राप्तौ देवलोकात् इव अमरौ |
कथम् पद्भ्याम् इह प्राप्तौ किम् अर्थम् कस्य वा मुने || १-४८-४

भूषयन्तौ इमम् देशम् चन्द्र सूर्यौ इव अंबरम् |
परस्परेण सदृशौ प्रमाण इन्गित चेष्टितैः || १-४८-५
किम् अर्थम् च नर श्रेष्ठौ संप्राप्तौ दुर्गमे पथि |
वर आयुध धरौ वीरौ श्रोतुम् इच्छामि तत्त्वतः || १-४८-६

तस्य तद् वचनम् श्रुत्वा यथा वृत्तम् न्यवेदयत् |
सिद्ध आश्रम निवासम् च राक्षसानाम् वधम् तथा | १-४८-७

विश्वामित्र वचः श्रुत्वा राजा परम विस्मितः || १-४८-७
अतिथी परमौ प्राप्तम् पुत्रौ दशरथस्य तौ |
पूजयामास विधिवत् सत्कार अर्हौ महाबलौ || १-४८-८

ततः परम सत्कारम् सुमतेः प्राप्य राघवौ |
उष्य तत्र निशाम् एकाम् जग्मतुः मिथिलाम् ततः || १-४८-९

ताम् दृष्ट्वा मुनयः सर्वे जनकस्य पुरीम् शुभाम् |
साधु साधु इति शंसन्तो मिथिलाम् समपूजयन् || १-४८-१०

मिथिल उपवने तत्र आश्रमम् दृश्य राघवः |
पुराणम् निर्जनम् रंयम् पप्रच्छ मुनि पुंगवम् || १-४८-११

इदम् आश्रम संकाशम् किम् नु इदम् मुनि वर्जितम् |
श्रोतुम् इच्छामि भगवन् कस्य अयम् पूर्व आश्रमः || १-४८-१२

तत् श्रुता राघवेण उक्तम् वाक्यम् वाक्य विशारदः |
प्रति उवाच महातेजा विश्वमित्रो महामुनिः || १-४८-१३

हन्त ते कथयिष्यामि शृणु तत्त्वेन राघव |
यस्य एतत् आश्रम पदम् शप्तम् कोपान् महात्मना || १-४८-१४

गौतमस्य नरश्रेष्ठ पूर्वम् आसीत् महात्मनः |
आश्रमो दिव्य संकाशः सुरैः अपि सुपूजितः || १-४८-१५

स च अत्र तप आतिष्ठत् अहल्या सहितः पुरा |
वर्ष पूगानि अनेकानि राजपुत्र महायशः || १-४८-१६

तस्य अन्तरम् विदित्वा तु सहस्राक्षः शची पतिः |
मुनि वेष धरो भूत्वा अहल्याम् इदम् अब्रवीत् || १-४८-१७

ऋतु कालम् प्रतीक्षन्ते न अर्थिनः सुसमाहिते |
संगमम् तु अहम् इच्छामि त्वया सह सुमध्यमे || १-४८-१८

मुनि वेषम् सहस्राक्षम् विज्ञाय रघुनंदन |
मतिम् चकार दुर्मेधा देव राज कुतूहलात् || १-४८-१९

अथ अब्रवीत् सुरश्रेष्ठम् कृतार्थेन अंतरात्मना |
कृतार्था अस्मि सुरश्रेष्ठ गच्छ शीघ्रम् इतः प्रभो || १-४८-२०
आत्मानम् माम् च देवेश सर्वदा रक्ष गौतमात् |

इन्द्रः तु प्रहसन् वाक्यम् अहल्याम् इदम् अब्रवीत् || १-४८-२१
सुश्रोणि परितुष्टो अस्मि गमिष्यामि यथा आगतम् |

एवम् संगंय तु तया निश्चक्राम उटजात् ततः || १-४८-२२
स संभ्रमात् त्वरन् राम शन्कितो गौतमम् प्रति |

गौतमम् स ददर्श अथ प्रविशंतम् महामुनिम् || १-४८-२३
देव दानव दुर्धर्षम् तपो बल समन्वितम् |
तीर्थ उदक परिक्लिन्नम् दीप्यमानम् इव अनलम् || १-४८-२४
गृहीत समिधम् तत्र स कुशम् मुनि पुंगवम् |

दृष्ट्वा सुर पतिः त्रस्तो विषण्ण वदनो अभवत् || १-४८-२५
अथ दृष्ट्वा सहस्राक्षम् मुनि वेष धरम् मुनिः |
दुर्वृत्तम् वृत्त संपन्नो रोषात् वचनम् अब्रवीत् || १-४८-२६

मम रूपम् समास्थाय कृतवान् असि दुर्मते |
अकर्तव्यम् इदम् यस्मात् विफलः त्वम् भविष्यति || १-४८-२७

गौतमेन एवम् उक्तस्य स रोषेण महात्मना |
पेततुः वृषणौ भूमौ सहस्राक्षस्य तत् क्षणात् || १-४८-२८

तथा शप्त्वा च वै शक्रम् भार्याम् अपि च शप्तवान् |
इह वर्ष सहस्राणि बहूनि निवषिस्यसि || १-४८-२९
वायु भक्षा निराहारा तप्यन्ती भस्म शायिनी |
अदृश्या सर्व भूतानाम् आश्रमे अस्मिन् वषिस्यसि || १-४८-३०

यदा तु एतत् वनम् घोरम् रामो दशरथ आत्मजः |
आगमिष्यति दुर्धर्षः तदा पूता भविष्यसि || १-४८-३१

तस्य आतिथ्येन दुर्वृत्ते लोभ मोह विवर्जिता |
मत् सकाशे मुदा युक्ता स्वम् वपुः धारयिष्यसि || १-४८-३२

एवम् उक्त्वा महातेजा गौतमो दुष्ट चारिणीम् |
इमम् आश्रमम् उत्सृज्य सिद्ध चारण सेविते |
हिमवत् शिखरे रंये तपः तेपे महातपाः || १-४८-३३

इति वाल्मीकि रामायणे आदि काव्ये बाल काण्डे अष्ट चत्वारिंशः सर्गः


Sarga 049

अफलः तु ततः शक्रो देवान् अग्नि पुरोगमान् |
अब्रवीत् त्रस्त नयनः सिद्ध गन्धव चारणान् || १-४९-१

कुर्वता तपसो विघ्नम् गौतमस्य महात्मनः |
क्रोधम् उत्पाद्य हि मया सुर कार्यम् इदम् कृतम् || १-४९-२

अफलो अस्मि कृतः तेन क्रोधात् सा च निराकृता |
शाप मोक्षेण महता तपो अस्य अपहृतम् मया || १-४९-३

तत् माम् सुरवराः सर्वे स ऋषि संघाः स चारणाः |
सुर कार्य करम् यूयम् सफलम् कर्तुम् अर्हथ || १-४९-४

शतक्रतोः वचः श्रुत्वा देवाः स अग्नि पुरोगमाः |
पितृ देवान् उपेत्य आहुः सह सर्वैः मरुत् गणैः || १-४९-५

अयम् मेषः सवृषणः शक्रो हि अवृषणः कृतः |
मेषस्य वृषणौ गृह्य शक्राय आशु प्रयच्छत || १-४९-६

अफलः तु कृतो मेषः पराम् तुष्टिम् प्रदास्यति |
भवताम् हर्षणार्थाय ये च दास्यन्ति मानवाः |
अक्षयम् हि फलम् तेषाम् यूयम् दास्यथ पुष्कलम् || १-४९-७

अग्नेः तु वचनम् श्रुत्वा पितृ देवाः समागताः |
उत्पाट्य मेष वृषणौ सहस्राक्षे न्यवेशयन् || १-४९-८

तदा प्रभृति काकुत्स्थ पितृ देवाः समागताः |
अफलान् भुंजते मेषान् फलैः तेषाम् अयोजयन् || १-४९-९

इन्द्रः तु मेष वृषणः तदा प्रभृति राघव |
गौतमस्य प्रभावेन तपसा च महात्मनः || १-४९-१०

तत् आगच्छ महातेज आश्रमम् पुण्य कर्मणः |
तारय एनाम् महाभागाम् अहल्याम् देव रूपिणीम् || १-४९-११

विश्वामित्र वचः श्रुत्वा राघवः सह लक्ष्मणः |
विश्वामित्रम् पुरस्कृत्य आश्रमम् प्रविवेश ह || १-४९-१२

ददर्श च महाभागाम् तपसा द्योतित प्रभाम् |
लोकैः अपि समागंय दुर्निरीक्ष्याम् सुर असुरैः || १-४९-१३
प्रयत्नात् निर्मिताम् धात्रा दिव्याम् मायामयीम् इव |
धूमेन अभिपरीत अंगीम् दीप्ताअम् अग्नि सिखाम् इव || १-४९-१४
स तुषार आवृताम् स अभ्राम् पूर्ण चन्द्र प्रभाम् इव |
मध्ये अंभसो दुराधर्षाम् दीप्ताम् सूर्य प्रभाम् इव || १-४९-१५

सस् हि गौतम वाक्येन दुर्निरीक्ष्या बभूव ह |
त्रयाणाम् अपि लोकानाम् यावत् रामस्य दर्शनम् |१-४९-१६

शापस्य अन्तम् उपागंय तेषाम् दर्शनम् आगता ||
राघवौ तु ततः तस्याः पादौ जगृहतुः मुदा | १-४९-१७

स्मरंती गौतम वचः प्रतिजग्राह सा च तौ ||
पाद्यम् अर्घ्यम् तथा आतिथ्यम् चकार सुसमाहिता |
प्रतिजग्राह काकुत्स्थो विधि दृष्टेन कर्मणा || १-४९-१८

पुष्प वृष्टिः महती आसीत् देव दुंदुभि निस्वनैः |
गन्धर्व अप्सरसाम् च एव महान् आसीत् समुत्सवः || १-४९-१९

साधु साधु इति देवाः ताम् अहल्याम् समपूजयन् |
तपो बल विशुद्ध अंगीम् गौतमस्य वश अनुगाम् || १-४९-२०

गौतमो अपि महातेजा अहल्या सहितः सुखी |
रामम् संपूज्य विधिवत् तपः तेपे महातपाः || १-४९-२१

रामो अपि परमाम् पूजाम् गौतमस्य महामुनेः |
सकाशात् विधिवत् प्राप्य जगाम मिथिलाम् ततः || १-४९-२२

इति वाल्मीकि रामायणे आदि काव्ये बाल काण्डे एको न पंचाशः सर्गः


Sarga 050

ततः प्राक् उत्तराम् गत्वा रामः सौमित्रिणा सह |
विश्वामित्रम् पुरस्कृत्य यज्ञ वाटम् उपागमत् || १-५०-१

रामः तु मुनि शार्दूलम् उवाच सह लक्ष्मणः |
साध्वी यज्ञ समृद्धिः हि जनकस्य महात्मनः || १-५०-२

बहूनि इह सहस्राणि नाना देश निवासिनाम् |
ब्राह्मणानाम् महाभाग वेद अध्ययन शालिनाम् || १-५०-३
ऋषि वाटाः च दृश्यन्ते शकटी शत संकुलाः |
देशो विधीयताम् ब्रह्मन् यत्र वत्स्यामहे वयम् || १-५०-४

रामस्य वचनम् श्रुत्वा विश्वामित्रो महामुनिः |
निवेशम् अकरोत् देशे विविक्ते सलिल आयुते || १-५०-५

विश्वामित्रम् अनुप्राप्तम् श्रुत्वा नृपवरः तदा |
शतानंदम् पुरस्कृत्य पुरोहितम् अनिन्दितम् || १-५०-६
प्रति उज्जगाम सहसा विनयेन समन्वितः |

ऋत्विजो अपि महात्मानः तु अर्घ्यम् आदाय स त्वरम् ||१-५०-७
विश्वामित्राय धर्मेण ददौ धर्म पुरस्कृतम् |

प्रतिगृह्य तु ताम् पूजाम् जनकस्य महात्मनः || १-५०-८
पप्रच्छ कुशलम् राज्ञो यज्ञस्य च निरामयम् |

स ताम् च अथ मुनीन् पृष्ट्वा स उपाध्याय पुरोधसः || १-५०-९
यथा अर्हम् ऋषिभिः सर्वैः समागच्छत् प्रहृष्टवत् |

अथ राजा मुनि श्रेष्ठम् कृत अंजलिः अभाषत || १-५०-१०
आसने भगवान् आस्ताम् सह एभिः मुनि सत्तमैः |

जनकस्य वचः श्रुत्वा निषसाद महामुनिः || १-५०-११
पुरोधा ऋत्विजः चैव राजा च सह मंत्रिभिः |

आसनेषु यथा न्यायम् उपविष्टान् समन्ततः || १-५०-१२
दृष्ट्वा स नृपतिः तत्र विश्वामित्रम् अथ अब्रवीत् |

अद्य यज्ञ समृद्धिः मे सफला दैवतैः कृता || १-५०-१३
अद्य यज्ञ फलम् प्राप्तम् भगवद् दर्शनात् मया |

धन्यो अस्मि अनुगृहीतो अस्मि यस्य मे मुनि पुंगव || १-५०-१४
यज्ञ उपसदनम् ब्रह्मन् प्राप्तो असि मुनिभिः सह |

द्वादश अहम् तु ब्रह्मर्षे दीक्षाम् आहुः मनीषिणः || १-५०-१५
ततो भाग अर्थिनो देवान् द्रष्टुम् अर्हसि कौशिक |

इति उक्त्वा मुनि शार्दूलम् प्रहृष्ट वदनः तदा || १-५०-१६
पुनः तम् परिपप्रच्छ प्रांजलिः प्रयतो नृपः |

इमौ कुमारौ भद्रम् ते देव तुल्य पराक्रमौ || १-५०-१७
गज तुल्य गती वीरौ शार्दूल वृषभ उपमौ |
पद्म पत्र विशाल अक्षौ खड्ग तूणी धनुर् धरौ |
अश्विनौ इव रूपेण समुपस्थित यौवनौ || १-५०-१८
यदृच्छया एव गाम् प्राप्तौ देव लोकात् इव अमरौ |
कथम् पद्भ्याम् इह प्राप्तौ किम् अर्थम् कस्य वा मुने || १-५०-१९

वर आयुध धरौ वीरौ कस्य पुत्रौ महामुने |
भूषयन्तौ इमम् देशम् चन्द्र सूर्यौ इव अंबरम् || १-५०-२०
परस्परस्य सदृशौ प्रमाण इन्गित चेष्टितैः |
काक पक्ष धरौ वीरौ श्रोतुम् इच्छामि तत्त्वतः || १-५०-२१

तस्य तत् वचनम् श्रुत्वा जनकस्य महात्मनः |
न्यवेदयत् अमेय आत्मा पुत्रौ दशरथस्य तौ || १-५०-२२

सिद्ध आश्रम निवासम् च राक्षसानाम् वधम् तथा |
तत्र आगमनम् अव्यग्रम् विशालायाः च दर्शनम् || १-५०-२३
अहल्या दर्शनम् चैव गौतमेन समागमम् |
महाधनुषि जिज्ञासाम् कर्तुम् आगमनम् तथा || १-५०-२४
एतत् सर्वम् महातेजा जनकाय महात्मने |
निवेद्य विरराम अथ विश्वामित्रो महामुनिः || १-५०-२५

इति वाल्मीकि रामायणे आदि काव्ये बाल काण्डे पंचाशः सर्गः

Sarga 051


तस्य तत् वचनम् श्रुत्वा विश्वामित्रस्य धीमतः |
हृष्ट रोमा महातेजाः शताअनन्दो महातपाः || १-५१-१
गौतमस्य सुतो ज्येष्ठः तपसा द्योतित प्रभः |
राम संदर्शनात् एव परम् विस्मयम् आगतः || १-५१-२

एतौ निषण्णौ संप्रेक्ष्य सुख आसीनौ नृपात्मजौ |
शताअनंदो मुनिश्रेष्ठम् विश्वामित्रम् अथ अब्रवीत् || १-५१-३

अपि ते मुनि शार्दूल मम माता यशस्विनी |
दर्शिता राज पुत्राय तपो दीर्घम् उपागता || १-५१-४

अपि रामे महातेजो मम माता यशस्विनी |
वन्यैः उपाहरत् पूजाम् पूजा अर्हे सर्व देहिनाम् || १-५१-५

अपि रामाय कथितम् यथा वृत्तम् पुरातनम् |
मम मातुः महातेजो दैवेन दुरनुष्ठितम् || १-५१-६

अपि कौशिक भद्रम् ते गुरुणा मम संगता |
माता मम मुनिश्रेष्ठ राम संदर्शनात् इतः || १-५१-७

अपि मे गुरुणा रामः पूजितः कुशिकात्मज |
इह आगतो महातेजाः पूजाम् प्राप्य महात्मनः || १-५१-८

अपि शांतेन मनसा गुरुः मे कुशिकात्मज |
इह आगतेन रामेण पूजितेन अभिवादितः || १-५१-९

तत् श्रुत्वा वचनम् तस्य विश्वामित्रो महामुनिः |
प्रति उवाच शतानंदम् वाक्यज्ञो वाक्य कोविदम् || १-५१-१०

न अतिक्रान्तम् मुनिश्रेष्ठ यत् कर्तव्यम् कृतम् मया |
संगता मुनिना पत्नी भार्गवेण इव रेणुका || १-५१-११

तत् श्रुत्वा वचनम् तस्य विश्वामित्रस्य धीमतः |
शतानंदो महातेजा रामम् वचनम् अब्रवीत् || १-५१-१२

स्वागतम् ते नरश्रेष्ठ दिष्ट्या प्राप्तो असि राघव |
विश्वामित्रम् पुरस्कृत्य महर्षिम् अपराजितम् || १-५१-१३

अचिन्त्य कर्मा तपसा ब्रह्मर्षिः अमित प्रभः |
विश्वामित्रो महातेजा - वेद्ंय - वेत्सि एनम् परमाम् गतिम् || १-५१-१४

न अस्ति धन्यतरो राम त्वत्तो अन्यो भुवि कश्चन |
गोप्ता कुशिक पुत्रः ते येन तप्तम् महत् तपः || १-५१-१५

श्रूयताम् च अभिधास्यामि कौशिकस्य महात्मनः |
यथा बलम् यथा तत्त्वम् तत् मे निगदतः शृणु || १-५१-१६

राजा अभूत् एष धर्मात्मा दीर्घ कालम् अरिन्दमः |
धर्मज्ञः कृत विद्यः च प्रजानाम् च हिते रतः || १-५१-१७

प्रजापति सुतः तु आसीत् कुशो नाम महीपतिः |
कुशस्य पुत्रो बलवान् कुशनाभः सुधार्मिकः || १-५१-१८

कुशनाभ सुतः तु आसीत् गाधिः इति एव विश्रुतः |
गाधेः पुत्रो महातेजा विश्वामित्रो महामुनिः || १-५१-१९

विश्वमित्रो महातेजाः पालयामास मेदिनीम् |
बहु वर्ष सहस्राणि राजा राज्यम् अकारयत् || १-५१-२०

कदाचित् तु महातेजा योजयित्वा वरूथिनीम् |
अक्षौहिणी परिवृतः परिचक्राम मेदिनीम् || १-५१-२१

नगराणि च राष्ट्रानि सरितः च तथा गिरीन् |
आश्रमान् क्रमशो राजा विचरन् आजगाम ह || १-५१-२२
वसिष्ठस्य आश्रम पदम् नाना पुष्प लता द्रुमम् |
नाना मृग गण आकीर्णम् सिद्ध चारण सेवितम् || १-५१-२३
देव दानव गन्धर्वैः किन्नरैः उपशोभितम् |
प्रशांत हरिण आकीर्णम् द्विज संघ निषेवितम् || १-५१-२४
ब्रह्म ऋषि गण संकीर्णम् देव ऋषि गण सेवितम् |
तपः चरण संसिद्धैः अग्नि कल्पैः महात्मभिः || १-५१-२५
सततम् संकुलम् श्रीमत् ब्रह्म कल्पैः महात्मभिः |
अब् भक्षैः वायु भक्षैः च शीर्ण पर्ण अशनैः तथा || १-५१-२६
फलमूलाशनैर्दान्तैर्जितदोषैर्जितेन्द्रियैः - यद्वा -
फल मूल अशनैः दान्तैः जित दोषैः जित इन्द्रियैः |
ऋषिभिः वालखिल्यैः च जप होम परायणैः || १-५१-२७
अन्यैः वैखानसैः चैव समंतात् उपशोभितम् |

वसिष्ठस्य आश्रम पदम् ब्रह्म लोकम् इव अपरम् |
ददर्श जयताम् श्रेष्ठ विश्वामित्रो महाबलः || १-५१-२८

इति वाल्मीकि रामायणे आदि काव्ये बाल काण्डे एक पंचाशः सर्गः

Sarga 052

तम् दृष्ट्वा परम प्रीतो विश्वामित्रो महाबलः |
प्रणतो विनयात् वीरो वसिष्ठम् जपताम् वरम् || १-५२-१

स्वागतम् तव च इति उक्तो वसिष्ठेन महात्मना |
आसनम् च अस्य भगवान् वसिष्ठो व्यादिदेश ह || १-५२-२

उपविष्टाय च तदा विश्वामित्राय धीमते |
यथा न्यायम् मुनि वरः फल मूलम् उपाहरत् || १-५२-३

प्रतिगृह्य तु ताम् पूजाम् वसिष्ठात् राज सत्तमः |
तपो अग्नि होत्र शिष्येषु कुशलम् पर्यपृच्छत || १-५२-४
विश्वामित्रो महातेजा वनस्पति गणे तथा |
सर्वत्र कुशलम् च आह वसिष्ठो राज सत्तमम् || १-५२-५

सुख उपविष्टम् राजानम् विश्वामित्रम् महातपाः |
पप्रच्छ जपताम् श्रेष्ठो वसिष्ठो ब्रह्मणः सुतः || १-५२-६

कच्चित् ते कुशलम् राजन् कच्चित् धर्मेण रंजयन् |
प्रजाः पालयसे राजन् राज वृत्तेन धार्मिक || १-५२-७

कच्चित् ते सुभृता भृत्याः कच्चित् तिष्ठन्ति शासने |
कच्चित् ते विजिताः सर्वे रिपवो रिपु सूदन || १-५२-८

कच्चित् बले च कोशे च मित्रेषु च परंतप |
कुशलम् ते नर व्याघ्र पुत्र पौत्रे तथा अनघ || १-५२-९

सर्वत्र कुशलम् राजा वसिष्ठम् प्रत्युदाहरत् |
विश्वामित्रो महातेजा वसिष्ठम् विनय अन्वितम् || १-५२-१०

कृत्वा तौ सुचिरम् कालम् धर्मिष्ठौ ताः कथाः तदा |
मुदा परमया युक्तौ प्रीयेताम् तौ परस्परम् || १-५२-११

ततो वसिष्ठो भगवान् कथा अन्ते रघुनंदन |
विश्वामित्रम् इदम् वाक्यम् उवाच प्रहसन् इव || १-५२-१२

आतिथ्यम् कर्तुम् इच्छामि बलस्य अस्य महाबल |
तव च एव अप्रमेयस्य यथा अर्हम् संप्रतीच्छ मे || १-५२-१३

सत्क्रियाम् तु भवान् एताम् प्रतीच्छतु मया कृताम् |
राजन् त्वम् अतिथि श्रेष्ठः पूजनीयः प्रयत्नतः || १-५२-१४

एवम् उक्तो वसिष्ठेन विश्वामित्रो महामतिः |
कृतम् इति अब्रवीत् राजा पूजा वाक्येन मे त्वया || १-५२-१५

फल मूलेन भगवन् विद्यते यत् तव आश्रमे |
पाद्येन आचमनीयेन भगवद् दर्शनेन च || १-५२-१६
सर्वथा च महाप्राज्ञ पूजा अर्हेण सुपूजितः |
नमस्ते अस्तु गमिष्यामि मैत्रेण ईक्षस्व चक्षुषा || १-५२-१७

एवम् ब्रुवन्तम् राजानम् वसिष्ठः पुनः एव हि |
न्यमंत्रयत धर्मात्मा पुनः पुनः उदार धीः || १-५२-१८

बाढम् इति एव गाधेयो वसिष्ठम् प्रत्युवाच ह |
यथा प्रियम् भगवतः तथा अस्तु मुनि सत्तम || १-५२-१९

एवम् उक्तः तथा तेन वसिष्ठो जपताम् वरः |
आजुहाव ततः प्रीतः कल्माषीम् धूत कल्मषः || १-५२-२०

एहि एहि शबले क्षिप्रम् शृणु च अपि वचो मम |
सबलस्य अस्य राजर्षेः कर्तुम् व्यवसितो अस्मि अहम् |
भोजनेन महा अर्हेण सत्कारम् संविधत्स्व मे || १-५२-२१

यस्य यस्य यथा कामम् षड् रसेषु अभिपूजितम् |
तत् सर्वम् काम धुक् दिव्ये अभिवर्ष कृते मम || १-५२-२२

रसेन अन्नेन पानेन लेह्य चोष्येण संयुतम् |
अन्नानाम् निचयम् सर्वम् सृजस्व शबले त्वर || १-५२-२३


Sarga 053

एवम् उक्ता वसिष्ठेन शबला शत्रु सूदन |
विदधे कामधुक् कामान् यस्य यस्य ईप्सितम् यथा || १-५३-१

इक्षून् मधून् तथा लाजान् मैरेयान् च वर आसवान् |
पानानि च महाअर्हाणि भक्ष्यान् च उच्च अवचान् तथा || १-५३-२

उष्ण आढ्यस्य ओदनस्य अपि राशयः पर्वतोपमाः |
मृष्ट अन्नानि च सूपाः च दधि कुल्याः तथैव च || १-५३-३
नाना स्वादु रसानाम् च खाण्डवनाम् - षाडबानाम् - तथैव च |
भाजनानि -भोजनानि - सुपूर्णानि गौडानि च सहस्रशः || १-५३-४

सर्वम् आसीत् सुसंतुष्टम् हृष्ट पुष्ट जन आयुतम् |
विश्वामित्र बलम् राम वसिष्ठेन सुतर्पितम् || १-५३-५

विश्वामित्रो अपि राजर्षिः हृष्ट पुष्टः तदा अभवत् |
स अन्तः पुर वरो राजा स ब्राह्मण पुरोहितः || १-५३-६

स अमात्यो मंत्रि सहितः स भृत्यः पूजितः तदा |
युक्तः परम हर्षेण वसिष्ठम् इदम् अब्रवीत् || १-५३-७

पूजितो अहम् त्वया ब्रह्मन् पूज अर्हेण सुसत्कृतः |
श्रूयताम् अभिधास्यामि वाक्यम् वाक्य विशारद || १-५३-८

गवाम् शत सहस्रेण दीयताम् शबला मम |
रत्नम् हि भगवन् एतत् रत्न हारी च पार्थिवः || १-५३-९
तस्मात् मे शबलाम् देहि मम एषा धर्मतो द्विज |

एवम् उक्तः तु भगवान् वसिष्ठो मुनि सत्तमः || १-५३-१०
विश्वामित्रेण धर्मात्मा प्रत्युवाच महीपतिम् |

न अहम् शत सहस्रेण न अपि कोटि शतैः गवाम् || १-५३-११
राजन् दास्यामि शबलाम् राशिभी रजतस्य वा |

न परित्यागम् अर्हा इयम् मत् सकाशात् अरिन्दम || १-५३-१२
शाश्वती शबला मह्यम् कीर्तिर् आत्मवतो यथा |

अस्याम् हव्यम् च कव्यम् च प्राण यात्रा तथैव च || १-५३-१३
आयत्तम् अग्नि होत्रम् च बलिः होमः तथैव च |

स्वाहा कार वषट् कारौ विद्याः च विविधाः तथा || १-५३-१४
आयत्तम् अत्र राज ऋषे सर्वम् एतन् न संशयः |

सर्वस्वम् एतत् सत्येन मम तुष्टि करी तथा || १-५३-१५
कारणैः बहुभी राजन् न दास्ये शबलाम् तव |

वसिष्ठेन एवम् उक्तः तु विश्वामित्रो अब्रवीत् तदा || १-५३-१६
संरब्धतरम् अत्यर्थम् वाक्यम् वाक्य विशारदः |

हैरण्य कक्ष्या ग्रैवेयान् सुवर्ण अंकुश भूषितान् || १-५३-१७
ददामि कुंजराणाम् ते सहस्राणि चतुर् दश |

हैरण्यानाम् रथानाम् च श्वेत अश्वानाम् चतुर् युजाम् || १-५३-१८
ददामि ते शतानि अष्टौ किन्किणीक विभूषितान् |

हयानाम् देश जातानाम् कुल जानाम् महौजसाम् |
सहस्रम् एकम् दश च ददामि तव सुव्रत || १-५३-१९

नाना वर्ण विभक्तानाम् वयःस्थानाम् तथैव च |
ददामि एकाम् गवाम् कोटिम् शबला दीयताम् मम || १-५३-२०

यावत् इच्छसि रत्नानि हिरण्यम् वा द्विजोत्तम |
तावत् ददामि ते सर्वम् दीयताम् शबला मम || १-५३-२१

एवम् उक्तः तु भगवान् विश्वामित्रेण धीमता |
न दास्यामि इति शबलाम् प्राह राजन् कथंचन || १-५३-२२

एतदेव हि मे रत्नम् एतदेव हि मे धनम् |
एतदेव हि सर्वस्वम् एतदेव हि जीवितम् || १-५३-२३

दर्शः च पौर्ण मासः च यज्ञाः चैव आप्त दक्षिणाः |
एतदेव हि मे राजन् विविधाः च क्रियाः तथा || १-५३-२४

अतो मूलाः क्रियाः सर्वा मम राजन् न संशयः |
बहूना किम् प्रलापेन न दास्ये काम दोहिनीम् || १-५३-२५

इति वाल्मीकि रामायणे आदि काव्ये बाल काण्डे त्रि पंचाशः सर्गः

Sarga 054

कामधेनुम् वसिष्ठो अपि यदा न त्यजते मुनिः |
तदा अस्य शबलाम् राम विश्वामित्रो अन्वकर्षत || १-५४-१

नीयमाना तु शबला राम राज्ञा महात्मना |
दुःखिता चिन्तयामास रुदंती शोक कर्शिता || १-५४-२

परित्यक्ता वसिष्ठेन किम् अहम् सुमहात्मना |
या अहम् राज भृतैः दीना ह्रियेयम् भृश दुःखिता || १-५४-३

किम् मया अपकृतम् तस्य महर्षेः भावित आत्मनः |
यन् माम् अनागसम् भक्ताम् इष्टाम् त्यजति धार्मिकः || १-५४-४

इति संचिन्तयित्वा तु निःश्वस्य च पुनः पुनः |
जगाम वेगेन तदा वसिष्ठम् परम ओजसम् || १-५४-५
निर्धूय ताम् तदा भृत्यान् शतशः शत्रुसूदन |
जगाम अनिल वेगेन पाद मूलम् महात्मनः || १-५४-६

शबला सा रुदन्ती च क्रोशन्ती च इदम् अब्रवीत् |
वसिष्ठस्य अग्रतः स्थित्वा मेघ निःस्वना || १-५४-७

भगवन् किम् परित्यक्ता त्वया अहम् ब्रह्मणः सुत |
यस्मात् राज भटा माम् हि नयन्ते त्वत् सकाशतः || १-५४-८

एवम् उक्तः तु ब्रह्मर्षिर् इदम् वचनम् अब्रवीत् |
शोक संतप्त हृदयाम् स्व सारम् इव दुःखिताम् || १-५४-९

न त्वाम् त्यजामि शबले न अपि मे अपकृतम् त्वया |
एष त्वाम् नयते राजा बलात् मत्तः महाबलः || १-५४-१०

न हि तुल्यम् बलम् मह्यम् राजा तु अद्य विशेषतः |
बली राजा क्षत्रियः च पृथिव्याः पतिः एव च || १-५४-११

इयम् अक्षौहिणी पूर्णा गज वाजि रथ आकुला |
हस्ति ध्वज समाकीर्णा तेन असौ बलवत्तरः || १-५४-१२

एवम् उक्ता वसिष्ठेन प्रत्युवाच विनीतवत् |
वचनम् वचनज्ञा सा ब्रह्मर्षिम् अतुल प्रभम् || १-५४-१३

न बलम् क्षत्रियस्य आहुः ब्राह्मणो बलवत्तरः |
ब्रह्मन् ब्रह्म बलम् दिव्यम् क्षत्रात् तु बलवत्तरम् || १-५४-१४

अप्रमेय बलम् तुभ्यम् न त्वया बलवत्तरः |
विश्वामित्रो महावीर्यः तेजः तव दुरासदम् || १-५४-१५

नियुङ्क्ष्व माम् महातेजः त्वत् ब्रह्म बल संभृताम् |
तस्य दर्पम् बलम् यत्नम् नाशयामि दुरात्मनः || १-५४-१६

इति उक्तः तु तया राम वसिष्ठः सुमहायशाः |
सृजस्व इति तदा उवाच बलम् पर बल अर्दनम् || १-५४-१७

तस्य तत् वचनम् श्रुत्वा सुरभिः सा असृजत् तदा |
तस्या हुंभा रव उत्सृष्टाः पह्लवाः शतशो नृप || १-५४-१८
नाशयन्ति बलम् सर्वम् विश्वामित्रस्य पश्यतः |

स राजा परम क्रुद्धः क्रोध विस्फारित ईक्षणः || १-५४-१९
पह्लवान् नाशयामास शस्त्रैः उच्चावचैः अपि |

विश्वामित्र अर्दितान् दृष्ट्वा पह्लवान् शतशः तदा || १-५४-२०
भूय एव असृजत् घोरान् शकान् यवन मिश्रितान् |

तैः आसीत् संवृता भूमिः शकैः यवन मिश्रितैः || १-५४-२१
प्रभावद्भिर्महावीर्यैर्हेमकिंजल्कसन्निभैः |- यद्वा -
प्रभावद्भिः महावीर्यैः हेम किंजल्क संनिभैः |

दीर्घासिपट्टिशधरैर्हेमवर्णाम्बराअवृतैः || - यद्वा -
दीर्घ असि पट्टिश धरैः हेम वर्ण अंबर आवृतैः || १-५४-२२
निर्दग्धम् तत् बलम् सर्वम् प्रदीप्तैः इव पावकैः |

ततो अस्त्राणि महातेजा विश्वामित्रो मुमोच ह |
तैः तैः यवन कांभोजा बर्बराः च अकुली कृताः || १-५४-२३

---
इति वाल्मीकि रामायणे आदि काव्ये बाल काण्डे चतुः पंचाशः सर्गः


Sarga 055

ततः तान् आकुलान् दृष्ट्वा विश्वामित्र अस्त्र मोहितान् |
वसिष्ठः चोदयामास काम धुक् सृज योगतः || १-५५-१

तस्या हुंकारतो जाताः कांबोजा रवि सन्निभाः |
ऊधसः तु अथ संजाताः पह्लवाः शस्त्र पाणयः || १-५५-२
योनि देशात् च यवनः शकृ देशात् शकाः तथा |
रोम कूपेषु म्लेच्छाः च हारीताः स किरातकाः || १-५५-३

तैः तत् निषूदितम् सैन्यम् विश्वमित्रस्य तत् क्षणात् |
स पदाति गजम् स अश्वम् स रथम् रघुनंदन || १-५५-४

दृष्ट्वा निषूदितम् सैन्यम् वसिष्ठेन महात्मना |
विश्वामित्र सुतानाम् तु शतम् नाना विध आयुधम् || १-५५-५
अभ्यधावत् सुसंक्रुद्धम् वसिष्ठम् जपताम् वरम् |
हुम् कारेण एव तान् सर्वान् निर्ददाह महान् ऋषिः || १-५५-६

ते स अश्व रथ पादाता वसिष्ठेन महात्मना |
भस्मी कृता मुहूर्तेन विश्वामित्र सुताः तदा || १-५५-७

दृष्ट्वा विनाशितान् पुत्रान् बलम् च सुमहा यशाः |
स व्रीडः चिंतया आविष्टो विश्वामित्रो अभवत् तदा || १-५५-८

समुद्र इव निर्वेगो भग्न दंष्ट्र इव उरगः |
उपरक्त इव आदित्यः सद्यो निष्प्रभताम् गतः || १-५५-९
हत पुत्र बलो दीनो लून पक्ष इव द्विजः |

हत सर्व बल उत्साहो निर्वेदम् समपद्यत || १-५५-१०
स पुत्रम् एकम् राज्याय पालय इति नियुज्य च |
पृथिवीम् क्षत्र धर्मेण वनम् एव अन्वपद्यत || १-५५-११

स गत्वा हिमवत् पार्श्वम् किंनर उरग सेवितम् |
महादेव प्रसाद अर्थम् तपः तेपे महातपाः || १-५५-१२

केनचित् तु अथ कालेन देवेशो वृषभ ध्वजः |
दर्शयामास वरदो विश्वामित्रम् महामुनिम् || १-५५-१३

किम् अर्थम् तप्यसे राजन् ब्रूहि यत् ते विवक्षितम् |
वरदो अस्मि वरो यः ते कांक्षितः सो अभिधीयताम् || १-५५-१४

एवम् उक्तः तु देवेन विश्वामित्रो महातपाः |
प्रणिपत्य महादेवम् विश्वामित्रो अब्रवीत् इदम् || १-५५-१५

यदि तुष्टो महादेव धनुर् वेदो मम अनघ |
सा अंग उप अंग उपनिषदः स रहस्यः प्रदीयताम् || १-५५-१६

यानि देवेषु च अस्त्राणि दानवेषु महर्षिषु |
गंधर्व यक्ष रक्षस्सु प्रतिभांतु मम अनघ || १-५५-१७
तव प्रसादात् भवतु देवदेव मम ईप्सितम् |

एवम् अस्तु इति देवेशो वाक्यम् उक्त्वा गतः तदा || १-५५-१८

प्राप्य च अस्त्राणि देवेशात् विश्वामित्रो महाबलः |
दर्पेण महता युक्तो दर्पपूर्णो अभवत् तदा || १-५५-१९

विवर्धमानो वीर्येण समुद्र इव पर्वणि |
हतम् मेने तदा राम वसिष्ठम् ऋषि सत्तमम् || १-५५-२०

ततो गत्वा आश्रमपदम् मुमोच अस्त्राणि पार्थिवः |
यैः तत् तपो वनम् सर्वम् निर्दग्धम् च अस्त्र तेजसा || १-५५-२१

उदीर्यमाणम् अस्त्रम् तत् विश्वामित्रस्य धीमतः |
दृष्ट्वा विप्रद्रुता भीता मुनयः शतशो दिशः || १-५५-२२

वसिष्ठस्य च ये शिष्याः ये च वै मृग पक्षिणः |
विद्रवन्ति भयात् भीता नाना दिक्भ्यः सहस्रशः || १-५५-२३

वसिष्ठस्य आश्रमपदम् शून्यम् आसीत् महात्मनः |
मुहूर्तम् इव निःशब्दम् आसीत् ईरिण संनिभम् || १-५५-२४

वदतो वै वसिष्ठस्य मा भै इति मुहुर्मुहुः |
नाशयामि अद्य गाधेयम् नीहारम् इव भास्करः || १-५५-२५

एवम् उक्त्वा महातेजा वसिष्ठो जपताम् वरः |
विश्वामित्रम् तदा वाक्यम् स रोषम् इदम् अब्रवीत् || १-५५-२६

आश्रमम् चिर संवृद्धम् यत् विनाशितवान् असि |
दुराचारो हि यत् मूढ तस्मात् त्वम् न भविष्यसि || १-५५-२७

इति उक्त्वा परम क्रुद्धो दण्डम् उद्यंय सत्वरः |
विधूम इव काल अग्निः यम दण्डम् इव अपरम् || १-५५-२८

इति वाल्मीकि रामायणे आदि काव्ये बाल काण्डे पंच पंचाशः सर्गः


Sarga 056

एवम् उक्तो वसिष्ठेन विश्वामित्रो महाबलः |
आग्नेयम् अस्त्रम् उत्क्षिप्य तिष्ठ तिष्ठ इति च अब्रवीत् || १-५६-१

ब्रह्मदण्डम् समुद्यंय काल दण्डम् इव अपरम् |
वसिष्ठो भगवान् क्रोधात् इदम् वचनम् अब्रवीत् || १-५६-२

क्षत्र बन्धो स्थितो अस्मि एष यद् बलम् तद् विदर्शय |
नाशयामि अद्य ते दर्पम् शस्त्रस्य तव गाधिज || १-५६-३

क्व च ते क्षत्रिय बलम् क्व च ब्रह्म बलम् महत् |
पश्य ब्रह्म बलम् दिव्यम् मम क्षत्रिय पांसन || १-५६-४

तस्य अस्त्रम् गाधि पुत्रस्य घोरम् आग्नेयम् उत्तमम् |
ब्रह्म दण्डेन तत् शांतम् अग्नेः वेग इव अंभसा || १-५६-५

वारुणम् चैव रौद्रम् च ऐन्द्रम् पाशुपतम् तथा |
ऐषीकम् च अपि चिक्षेप रुषितो गाधि नंदनः || १-५६-६

मानवम् मोहनम् चैव गांधर्वम् स्वापनम् तथा |
जृंभणम् मदानम् चैव संतापन विलापने || १-५६-७

शोषणम् दारणम् चैव वज्रम् अस्त्रम् सुदुर्जयम् |
ब्रह्म पाशम् काल पाशम् वारुणम् पाशम् एव च || १-५६-८

पिनाकम् अस्त्रम् च दयितम् शुष्क आर्द्रे अशनी तथा |
दण्ड अस्त्रम् अथ पैशाचम् क्रौन्चम् अस्त्रम् तथैव च || १-५६-९

धर्म चक्रम् काल चक्रम् विष्णु चक्रम् तथैव च |
वायव्यम् मथनम् चैव अस्त्रम् हय शिरः तथा || १-५६-१०

शक्ति द्वयम् च चिक्षेप कंकालम् मुसलम् तथा |
वैद्याधरम् महाअस्त्रम् च कालास्त्रम् अथ दारुणम् || १-५६-११

त्रिशूलम् अस्त्रम् घोरम् च कापालम् अथ कंकणम् |
एतानि अस्त्राणि चिक्षेप सर्वाणि रघु नंदन || १-५६-१२
वसिष्ठे जपताम् श्रेष्ठे तद् अद्भुतम् इव अभवत् |

तानि सर्वाणि दण्डेन ग्रसते ब्रह्मणः सुतः || १-५६-१३
तेषु शांतेषु ब्रह्मास्त्रम् क्षिप्तवान् गाधि नंदनः |

तत् अस्त्रम् उद्यतम् दृष्ट्वा देवाः स अग्नि पुरोगमाः || १-५६-१४
देव ऋषयः च संभ्रांता गंधर्वाः स महा उरगाः |
त्रैलोक्यम् आसीत् संत्रस्तम् ब्रह्मास्त्रे समुदीरिते || १-५६-१५

तत् अपि अस्त्रम् महाघोरम् ब्राह्मम् ब्राह्मेण तेजसा |
वसिष्ठो ग्रसते सर्वम् ब्रह्म दण्डेन राघव || १-५६-१६

ब्रह्म अस्त्रम् ग्रसमानस्य वसिष्ठस्य महात्मनः |
त्रैलोक्य मोहनम् रौद्रम् रूपम् आसीत् सुदारुणम् || १-५६-१७

रोम कूपेषु सर्वेषु वसिष्ठस्य महात्मनः |
मरीच्य इव निष्पेतुः अग्नेः धूम आकुल अर्चिषः || १-५६-१८

प्राज्वलत् ब्रह्म दण्डः च वसिष्ठस्य कर उद्यतः |
विधूम इव काल अग्निः यम दण्ड इव अपरः || १-५६-१९

ततो अस्तुवन् मुनि गणा वसिष्ठम् जपताम् वरम् |
अमोघम् ते बलम् ब्रह्मन् तेजो धारय तेजसा || १-५६-२०
निगृहीतः त्वया ब्रह्मन् विश्वामित्रो महातपाः |
प्रसीद जपताम् श्रेष्ठ लोकाः सन्तु गत व्यथाः || १-५६-२१

एवम् उक्तो महातेजाः शमम् चक्रे महातपाः |
विश्वामित्रो अपि निकृतो विनिःश्वस्य इदम् अब्रवीत् || १-५६-२२

धिक् बलम् क्षत्रिय बलम् ब्रह्म तेजो बलम् बलम् |
एकेन ब्रह्म दण्डेन सर्व अस्त्राणि हतानि मे || १-५६-२३

तत् एतत् समवेक्ष्य अहम् प्रसन्न इन्द्रिय मानसः |
तपो महत् समास्थास्ये यत् वै ब्रह्मत्व कारणम् || १-५६-२४
----
इति वाल्मीकि रामायणे आदि काव्ये बाल काण्डे षट् पंचाशः सर्गः


Sarga 057

ततः संतप्त हृदयः स्मरन् निग्रहम् आत्मनः |
विनिःश्वस्य विनिःश्वस्य कृत वैरो महात्मना || १-५७-१
स दक्षिणाम् दिशम् गत्वा महिष्या सह राघव |
तताप परमम् घोरम् विश्वामित्रो महातपाः || १-५७-२
फल मूल अशनो दान्तैः चचार महत् तपः |

अथ अस्य जज्ञिरे पुत्राः सत्य धर्म परायणाः || १-५७-३
हविष्पन्दो मधुष्यन्दो दृढनेत्रो महारथः |

पूर्णे वर्ष सहस्रे तु ब्रह्मा लोक पितामहः || १-५७-४
अब्रवीत् मधुरम् वाक्यम् विश्वामित्रम् तपो धनम् |
जिता राजर्षि लोकाः ते तपसा कुशिक आत्मज || १-५७-५

अनेन तपसा त्वाम् हि राज ऋषिर् इति विद्महे |
एवम् उक्त्वा महातेजा जगाम सह दैवतैः || १-५७-६
त्रिविष्टपम् ब्रह्म लोकम् लोकानाम् परम ईश्वरः |

विश्वामित्रो अपि तत् श्रुत्वा ह्रिया किंचित् अवाङ्मुखः || १-५७-७
दुःखेन महता आविष्टः स मन्युः इदम् अब्रवीत् |

तपः च सुमहत् तप्तम् राज ऋषिर् इति माम् विदुः || १-५७-८
देवाः स ऋषि गणाः सर्वे न अस्ति मन्ये तपः फलम् |

एवम् निश्चित्य मनसा भूय एव महातपाः || १-५७-९
तपः चचार काकुत्स्थ परमम् परम आत्मवान् |

एतस्मिन् एव काले तु सत्य वादी जित इन्द्रियः || १-५७-१०
त्रिशंकुः इति विख्यात इक्ष्वाकु कुल वर्धनः |

तस्य बुद्धिः समुत्पन्ना यजेयम् इति राघव || १-५७-११
गच्छेयम् स्व शरीरेण देवानाम् परमाम् गतिम् |
वसिष्ठम् स समाहूय कथयामास चिन्तितम् || १-५७-१२

अशक्यम् इति च अपि उक्तो वसिष्ठेन महात्मना |
प्रत्याख्यातो वसिष्ठेन स ययौ दक्षिणाम् दिशम् || १-५७-१३
ततः तत् कर्म सिद्धि अर्थम् पुत्रान् तस्य गतो नृपः |

वासिष्ठा दीर्घ तपसः तपो यत्र हि तेपिरे || १-५७-१४
त्रिशंकुः सुमहातेजाः शतम् परम भास्वरम् |
वसिष्ठ पुत्रान् ददृशे तप्यमानान् यशस्विनः || १-५७-१५

सो अभिगंय महात्मानः सर्वान् एव गुरोः सुतान् |
अभिवाद्य आनुपूर्व्येण ह्रिया किंचित् अवाङ्मुखः || १-५७-१६
अब्रवीत् स महात्मनः सर्वान् एव कृतांजलिः |

शरणम् वः प्रपद्ये अहम् शरण्यान् शरणागतः || १-५७-१७
प्रत्याख्यातो अस्मि भद्रम् वो वसिष्ठेन महात्मना |

यष्टु कामो महायज्ञम् तत् अनुज्ञातुम् अर्थथ || १-५७-१८
गुरु पुत्रान् अहम् सर्वान् नमस् कृत्य प्रसादये |

शिरसा प्रणतो याचे ब्राह्मणान् तपसि स्थितान् || १-५७-१९
ते माम् भवन्तः सिद्धि अर्थम् याजयंतु समाहिताः |
स शरीरो यथा अहम् वै देव लोकम् अवाप्नुयाम् || १-५७-२०

प्रत्याख्यातो वसिष्ठेन गतिम् अन्याम् तपो धनाः |
गुरु पुत्रान् ऋते सर्वान् न अहम् पश्यामि कांचन || १-५७-२१

इक्ष्वाकूणाम् हि सर्वेषाम् पुरोधाः परमा गतिः |
तस्मात् अनंतरम् सर्वे भवन्तो दैवतम् मम || १-५७-२२

--
इति वाल्मीकि रामायणे आदि काव्ये बाल काण्डे सप्त पंचाशः सर्गः


Sarga 058

ततः त्रिशंकोः वचनम् श्रुत्वा क्रोध समन्वितम् |
ऋषि पुत्र शतम् राम राजानम् इदम् अब्रवीत् || १-५८-१

प्रत्याख्यातो असि दुर्बुद्धे गुरुणा सत्य वादिना |
तम् कथम् समतिक्रंय शाखा अन्तरम् उपेयिवान् || १-५८-२

इक्ष्वाकूणाम् हि सर्वेषाम् पुरोधाः परमा गतिः |
न च अतिक्रमितुम् शक्यम् वचनम् सत्य वादिनः || १-५८-३

अशक्यम् इति स उवाच वसिष्ठो भगवान् ऋषिः |
तम् वयम् वै समाहर्तुम् क्रतुम् शक्ताः कथंचन || १-५८-४

बालिशः त्वम् नर श्रेष्ठ गंयताम् स्व पुरम् पुनः |
याजने भगवान् शक्तः त्रैलोक्यस्य अपि पार्थिव || १-५८-५
अवमानम् कथम् कर्तुम् तस्य शक्षायामहे वयम् |

तेषाम् तद् वचनम् श्रुत्वा क्रोध पर्याकुल अक्षरम् || १-५८-६
स राजा पुनः एव एतान् इदम् वचनम् अब्रवीत् |

प्रत्याख्यातो भगवता गुरु पुत्रैः तथैव हि || १-५८-७
अन्याम् गतिम् गमिष्यामि स्वस्ति वो अस्तु तपो धनाः |

ऋषि पुत्राः तु तत् श्रुत्वा वाक्यम् घोर अभिसंहितम् || १-५८-८
शेपुः परम संक्रुद्धाः चण्डालत्वम् गमिष्यसि |

इति उक्त्वा ते महात्मानो विविशुः स्वम् स्वम् आश्रमम् || १-५८-९
अथ रात्र्याम् व्यतीतायाम् राजा चण्डालताम् गतः |

नील वस्त्र धरो नीलः परुषो ध्वस्त मूर्धजः || १-५८-१०
चित्य माल्य अनुलेपः च आयस आभरणो अभवत् |

तम् दृष्ट्वा मंत्रिणः सर्वे त्यज्य चण्डाल रूपिणम् || १-५८-११
प्राद्रवन् सहिता राम पौरा ये अस्य अनुगामिनः |

एको हि राजा काकुत्स्थ जगाम परम आत्मवान् || १-५८-१२
दह्यमानो दिवा रात्रम् विश्वामित्रम् तपो धनम् |

विश्वामित्रः तु तम् दृष्ट्वा राजानम् विफली कृतम् ||१-५८-१३
चण्डाल रूपिणम् राम मुनिः कारुण्यम् आगतः |

कारुण्यात् स महातेजा वाक्यम् परम धार्मिकः || १-५८-१४
इदम् जगाद भद्रम् ते राजानम् घोर दर्शनम् |

किम् आगमन कार्यम् ते राजपुत्र महाबल || १-५८-१५
अयोध्या अधिपते वीर शापात् चण्डालताम् गतः |

अथ तत् वाक्यम् आकर्ण्य राजा चण्डालताम् गतः || १-५८-१६
अब्रवीत् प्रांजलिः वाक्यम् वाक्यज्ञो वाक्य कोविदम् |

प्रत्याख्यातो अस्मि गुरुणा गुरु पुत्रैः तथा एव च || १-५८-१७
अनवाप्य एव तम् कामम् मया प्राप्तो विपर्ययः |

स शरीरो दिवम् यायामि इति मे सौंय दर्शन || १-५८-१८
मया च इष्टम् क्रतु शतम् तत् च न अवाप्यते फलम् |

अनृतम् न उक्त पूर्वम् मे न च वक्ष्ये कदाचन || १-५८-१९
कृच्छ्रेषु अपि गतः सौंय क्षत्र धर्मेण ते शपे |

यज्ञैः बहु विधैः इष्टम् प्रजा धर्मेण पालिताः || १-५८-२०
गुरवः च महात्मानः शील वृत्तेन तोषिताः |

धर्मे प्रयतमानस्य यज्ञम् च आहर्तुम् इच्छतः || १-५८-२१
परितोषम् न गच्छन्ति गुरवो मुनिपुंगव |

दैवम् एव परम् मन्ये पौरुषम् तु निरर्थकम् || १-५८-२२
दैवेन आक्रंयते सर्वम् दैवम् हि परमा गतिः |

तस्य मे परम आर्तस्य प्रसादम् अभिकांक्षतः |
कर्तुम् अर्हसि भद्रम् ते दैव उपहत कर्मणः || १-५८-२३

न अन्याम् गतिम् गमिष्यामि न अन्यः शरणम् अस्ति मे |
दैवम् पुरुष कारेण निवर्तयितुम् अर्हसि || १-५८-२४

---
इति वाल्मीकि रामायणे आदि काव्ये बाल काण्डे अष्ट पंचाशः सर्गः


Sarga 059

उक्त वाक्यम् तु राजानम् कृपया कुशिक आत्मजः |
अब्रवीत् मधुरम् वाक्यम् साक्षात् चण्डालताम् गतम् || १-५९-१

इक्ष्वाको स्वागतम् वत्स जानामि त्वाम् सुधार्मिकम् |
शरणम् ते भविष्यामि मा भैषीः नृप पुंगव || १-५९-२

अहम् आमंत्रये सर्वान् महर्षीन् पुण्य कर्मणः |
यज्ञ साह्य करान् राजन् ततो यक्ष्यसि निर्वृतः || १-५९-३

गुरु शाप कृतम् रूपम् यत् इदम् त्वयि वर्तते |
अनेन सह रूपेण स शरीरो गमिष्यसि || १-५९-४

हस्त प्राप्तम् अहम् मन्ये स्वर्गम् तव नरेश्वर |
यः त्वम् कौशिकम् आगंय शरण्यम् शरणागतः || १-५९-५

एवम् उक्त्वा महातेजाः पुत्रान् परम धार्मिकान् |
व्यादिदेश महाप्राज्ञान् यज्ञ संभार कारणात् || १-५९-६

सर्वान् शिष्यान् समाहूय वाक्यम् एतत् उवाच ह |
सर्वान् ऋषि वरान् वशिष्ठान् आनयध्वम् मम आज्ञया || १-५९-७
स शिष्यान् सुहृदः चैव स ऋत्विजः सुबहु श्रुतान् |

यत् अन्यो वचनम् ब्रूयात् मत् वाक्य बल चोदितः || १-५९-८
तत् सर्वम् अखिलेन उक्तम् मम आख्येयम् अनादृतम् |

तस्य तत् वचनम् श्रुत्वा दिशो जग्मुः तत् आज्ञया || १-५९-९
आजग्मुः अथ देशेभ्यः सर्वेभ्यो ब्रह्म वादिनः |

ते च शिष्याः समागंय मुनिम् ज्वलित तेजसम् || १-५९-१०
ऊचुः च वचनम् सर्वे सर्वेषाम् ब्रह्म वादिनाम् |

श्रुत्वा ते वचनम् सर्वे समायान्ति द्विजातयः || १-५९-११
सर्व देशेषु च अगच्छन् वर्जयित्वा महाउदयम् |

वासिष्ठम् तत् शतम् सर्वम् क्रोध पर्याकुल अक्षरम् || १-५९-१२
यथा आह वचनम् सर्वम् शृणु त्वम् मुनि पुंगव |

क्षत्रियो याजको यस्य चण्डालस्य विशेषतः || १-५९-१३
कथम् सदसि भोक्तारो हविः तस्य सुर ऋषयः |

ब्राह्मणा वा महात्मानो भुक्त्वा चण्डाल भोजनम् || १-५९-१४
कथम् स्वर्गम् गमिष्यन्ति विश्वामित्रेण पालिताः |

एतत् वचनम् नैष्ठुर्यम् ऊचुः संरक्त लोचनाः || १-५९-१५
वासिष्ठा मुनि शार्दूल सर्वे सह महोदयाः |

तेषाम् तत् वचनम् श्रुत्वा सर्वेषाम् मुनि पुंगवः || १-५९-१६
क्रोध संरक्त नयनः स रोषम् इदम् अब्रवीत् |

यत् दूषयन्ति अदुष्टम् माम् तप उग्रम् संआस्थितम् || १-५९-१७
भस्मी भूता दुरात्मानो भविष्यन्ति न संशयः |

अद्य ते काल पाशेन नीता वैवस्तव क्षयम् || १-५९-१८
सप्त जाति शतानि एव मृतपाः सन्तु सर्वशः |

श्व मांस नियत आहारा मुष्टिका नाम निर्घृणाः || १-५९-१९
विकृताः च विरूपाः च लोकान् अनुचरन्तु इमान् |

महोदयः च दुर्बुद्धिः माम् अदूष्यम् हि अदूषयत् || १-५९-२०
दूषितः सर्व लोकेषु निषादत्वम् गमिष्यति |

प्राण अतिपात निरतो निरनुक्रोशताम् गतः || १-५९-२१
दीर्घ कालम् मम क्रोधात् दुर्गतिम् वर्तयिष्यति |

एतावत् उक्त्वा वचनम् विश्वामित्रो महातपाः |
विरराम महातेजा ऋषि मध्ये महामुनिः || १-५९-२२

-----
इति वाल्मीकि रामायणे आदि काव्ये बाल काण्डे एको न षष्टितमः सर्गः


Sarga 060


तपो बल हतान् ज्ञात्वा वासिष्ठान् स महोदयान् |
ऋषि मध्ये महातेजा विह्वामित्रो अभ्यभाषत || १-६०-१

अयम् इक्ष्वाकु दायादः त्रिशंकुः इति विश्रुतः |
धर्मिष्ठः च वदान्यः च माम् चैव शरणम् गतः || १-६०-२
स्वेन अनेन शरीरेण देव लोक जिगीषया |

यथा अयम् स्व शरीरेण देव लोकम् गमिष्यति || १-६०-३
तथा प्रवर्त्यताम् यज्ञो भवद्भिः च मया सह |

विश्वामित्र वचः श्रुत्वा सर्व एव महर्षयः || १-६०-४
ऊचुः समेताः सहसा धर्मज्ञा धर्म संहितम् |

अयम् कुशिक दायादो मुनिः परम कोपनः || १-६०-५
यत् आह वचनम् संयक् एतत् कार्यम् न संशयः |
अग्नि कल्पो हि भगवान् शापम् दास्यति रोषितः || १-६०-६

तस्मात् प्रवर्त्यताम् यज्ञः स शरीरो यथा दिवम् |
गच्छेत् इक्ष्वाकु दायादो विश्वामित्रस्य तेजसा || १-६०-७
ततः प्रवर्त्यताम् यज्ञः सर्वे समधितिष्ठत |

एवम् उक्त्वा महर्षयः संजह्रुः ताः क्रियाः तदा || १-६०-८
याजकः च महातेजा विश्वामित्रो अभवत् क्रतौ |

ऋत्विजः च आनुपूर्व्येण मंत्रवत् मंत्र कोविदाः || १-६०-९
चक्रुः सर्वाणि कर्माणि यथा कल्पम् यथा विधि |

ततः कालेन महता विश्वामित्रो महातपाः || १-६०-१०
चकार आवाहनम् तत्र भाग अर्थम् सर्व देवताः |

न अभ्यागमन् तदा भाग अर्थम् सर्व देवताः || १-६०-११
ततः कोप समाविष्टो विश्वमित्रो महामुनिः |
स्रुवम् उद्यंय स क्रोधः त्रिशंकुम् इदम् अब्रवीत् || १-६०-१२

पश्य मे तपसो वीर्यम् स्व आर्जितस्य नर ईश्वर |
एष त्वाम् स्व शरीरेण नयामि स्वर्गम् ओजसा || १-६०-१३
दुष्प्रापम् स्व शरीरेण दिवम् गच्छ नर अधिप |

स्वार्जितम् किंचित् अपि अस्ति मया हि तपसः फलम् || १-६०-१४
राजन् त्वम् तेजसा तस्य स शरीरो दिवम् व्रज |

उक्त वाक्ये मुनौ तस्मिन् स शरीरो नर ईश्वरः || १-६०-१५
दिवम् जगाम काकुत्स्थ मुनीनाम् पश्यताम् तदा |

स्वर्ग लोकम् गतम् दृष्ट्वा त्रिशंकुम् पाक शासनः || १-६०-१६
सह सर्वैः सुर गणैः इदम् वचनम् अब्रवीत् |

त्रिशंको गच्छ भूयः त्वम् न असि स्वर्ग कृत आलयः || १-६०-१७
गुरु शाप हतो मूढ पत भूमिम् अवाग् शिराः |

एवम् उक्तो महेन्द्रेण त्रिशंकुः अपतत् पुनः || १-६०-१८
विक्रोशमानः त्राहि इति विश्वामित्रम् तपो धनम् |

तत् श्रुत्वा वचनम् तस्य क्रोशमानस्य कौशिकः || १-६०-१९
रोषम् आहारयत् तीव्रम् तिष्ठ तिष्ठ इति च अब्रवीत् |

ऋषि मध्ये स तेजस्वी प्रजापतिः इव अपरः || १-६०-२०
सृजन् दक्षिण मार्गस्थान् सप्त ऋषीन् अपरान् पुनः |
नक्षत्र वंश परंपरम् असृजत् क्रोध मूर्छितः || १-६०-२१
दक्षिणाम् दिशम् आस्थाय मुनि मध्ये महायशाः |

सृष्ट्वा नक्षत्र वंशम् च क्रोधेन कलुषी कृतः || १-६०-२२
अन्यम् इंद्रम् करिष्यामि लोको वा स्यात् अनिंद्रकः |
दैवतानि अपि स क्रोधात् स्रष्टुम् समुपचक्रमे || १-६०-२३

ततः परम संभ्रान्ताः स ऋषि संघाः सुर असुराः |
विश्वामित्रम् महात्मानम् ऊचुः स अनुनयम् वचः || १-६०-२४

अयम् राजा महाभाग गुरु शाप परिक्षतः |
स शरीरो दिवम् यातुम् न अर्हति एव तपो धन || १-६०-२५

तेषाम् तत् वचनम् श्रुत्वा देवानाम् मुनि पुंगवः |
अब्रवीत् सु महत् वाक्यम् कौशिकः सर्व देवताः || १-६०-२६

स शरीरस्य भद्रम् वः त्रिहन्कोः अस्य भूपतेः |
आरोहणम् प्रतिज्ञातम् न अनृतम् कर्तुम् उत्सहे || १-६०-२७

स्वर्गो अस्तु स शरीरस्य त्रिशंकोः अस्य शाश्वतः |
नक्षत्राणि च सर्वाणि मामकानि ध्रुवाणि अथ || १-६०-२८
यावत् लोका धरिष्यन्ति तिष्ठन्ति एतानि सर्वशः |
यत् कृतानि सुराः सर्वे तत् अनुज्ञातुम् अर्हथ || १-६०-२९

एवम् उक्ताः सुराः सर्वे प्रति ऊचुः मुनि पुंगवम् |
एवम् भवतु भद्रम् ते तिष्ठन्तु एतानि सर्वशः || १-६०-३०
गगने तानि अनेकानि वैश्वानर पथात् बहिः |
नक्षत्राणि मुनि श्रेष्ठ तेषु ज्योतिःषु जाज्वलन् || १-६०-३१
अवाग् शिराः त्रिशंकुः च तिष्ठतु अमर संनिभः |

अनुयास्यन्ति च एतानि ज्योतीन्षि नृप सत्तमम् || १-६०-३२
कृतार्थम् कीर्तिमन्तम् च स्वर्ग लोक गतम् यथा |

विश्वामित्रः तु धर्मात्मा सर्व देवैः अभिष्टुतः || १-६०-३३
ऋषि मध्ये महातेजा बाढम् इति आह देवताः |

ततो देवा महात्मानो ऋषयः च तपो धनाः |
जग्मुः यथा आगतम् सर्वे यज्ञस्य अन्ते नरोत्तम || १-६०-३४

-----
इति वाल्मीकि रामायणे आदि काव्ये बाल काण्डे षष्टितमः सर्गः

Sarga 061


विश्वामित्रो महातेजाः प्रस्थितान् वीक्ष्य तान् ऋषीन् |
अब्रवीत् नरशार्दूल सर्वान् तान् वन वासिनः || १-६१-१

महाविघ्नः प्रवृत्तो अयम् दक्षिणाम् आस्थितो दिशम् |
दिशम् अन्याम् प्रपत्स्यामः तत्र तप्स्यामहे तपः || १-६१-२

पश्चिमायाम् विशालायाम् पुष्करेषु महात्मनः |
सुखम् तपः चरिष्यामः परम् तत् हि तपो वनम् || १-६१-३

एवम् उक्त्वा महातेजाः पुष्करेषु महामुनिः |
तप उग्रम् दुराधर्षम् तेपे मूल फल अशनः || १-६१-४

एतस्मिन् एव काले तु अयोध्या अधिपतिः महान् |
अंबरीष इति ख्यातो यष्टुम् समुपचक्रमे || १-६१-५

तस्य वै यजमानस्य पशुम् इन्द्रो जहार ह |
प्रणष्टे तु पशौ विप्रो राजानम् इदम् अब्रवीत् || १-६१-६

पशुः अभ्याहृतः राजन् प्रणष्टः तव दुर्नयात् |
अरक्षितारम् राजानम् घ्नन्ति दोषा नरेश्वर || १-६१-७

प्रायः चित्तम् महत् हि एतत् नरम् वा पुरुषर्षभ |
आनयस्व पशुम् शीघ्रम् यावत् कर्म प्रवर्तते || १-६१-८

उपाध्याय वचः श्रुत्वा स राजा पुरुषर्षभ |
अन्वियेष महाबुद्धिः पशुम् गोभिः सहस्रशः || १-६१-९

देशान् जनपदान् तान् तान् नगराणि वनानि च |
आश्रमाणि च पुण्यानि मार्गमाणो महीपतिः || १-६१-१०
स पुत्र सहितम् तात स भार्यम् रघुनंदन |
भृगुतुंगे समासीनम् ऋचीकम् संददर्श ह || १-६१-११

तम् उवाच महातेजाः प्रणंय अभिप्रसाद्य च |
महर्षिम् तपसा दीप्तम् राजर्षिः अमित प्रभः || १-६१-१२
पृष्ट्वा सर्वत्र कुशलम् ऋचीकम् तम् इदम् वचः |

गवाम् शत सहस्रेण विक्रीणीषे सुतम् यदि || १-६१-१३
पशोः अर्थे महाभाग कृत कृत्यो अस्मि भार्गव |

सर्वे परिगता देशा यज्ञियम् न लभे पशुम् || १-६१-१४
दातुम् अर्हसि मूल्येन सुतम् एकम् इतो मम |

एवम् उक्तो महातेजा ऋचीकः तु अब्रवीत् वचः || १-६१-१५
न अहम् ज्येष्ठम् नर श्रेष्ठ विक्रीणीयाम् कथंचन |

ऋचीकस्य वचः श्रुत्वा तेषाम् माता महात्मनाम् || १-६१-१६
उवाच नर शार्दूलम् अंबरीषम् इदम् वचः |

अविक्रेयम् सुतम् ज्येष्ठम् भगवान् आह भार्गवः || १-६१-१७
मम अपि दयितम् विद्धि कनिष्ठम् शुनकम् प्रभो |
तस्मात् कनीयसम् पुत्रम् न दास्ये तव पार्थिव || १-६१-१८

प्रायेण हि नरश्रेष्ठ ज्येष्ठाः पितृषु वल्लभाः |
मातॄणाम् च कनीयांसः तस्मात् रक्षे कनीयसम् || १-६१-१९

उक्त वाक्ये मुनौ तस्मिन् मुनि पत्न्याम् तथैव च |
शुनःशेपः स्वयम् राम मध्यमो वाक्यम् अब्रवीत् || १-६१-२०

पिता ज्येष्ठम् अविक्रेयम् माता च आह कनीयसम् |
विक्रेतम् मध्यमम् मन्ये राजपुत्र नयस्व माम् || १-६१-२१

अथ राजा महाबाहो वाक्य अन्ते ब्रह्म वादिनः |
हिरण्यस्य सुवर्णस्य कोटिभी रत्न राशिभिः || १-६१-२२
गवाम् शत सहस्रेण शुनःशेपम् नरेश्वरः |
गृहीत्वा परम प्रीतो जगाम रघुनंदन || १-६१-२३

अंबरीषः तु राजर्षी रथम् आरोप्य सत्वरः |
शुनःशेपम् महातेजा जगाम आशु महायशाः || १-६१-२४

----...
इति वाल्मीकि रामायणे आदि काव्ये बाल काण्डे एक षष्टितमः सर्गः


Sarga 062

शुनःशेपम् नरश्रेष्ठ गृहीत्वा तु महायशाः |
व्यश्रामत् पुष्करे राजा मध्याह्ने रघुनंदन || १-६२-१

तस्य विश्रममाणस्य शुनःशेपो महायशाः |
पुष्करम् ज्येष्ठम् आगंय विश्वामित्रम् ददर्श ह || १-६२-२
तप्यन्तम् ऋषिभिः सार्थम् मातुलम् परम आतुरः |

विषण्ण वदनो दीनः तृष्णया च श्रमेण च || १-६२-३
पपात अन्के मुने राम वाक्यम् च इदम् उवाच ह |

न मे अस्ति माता न पिता ज्ञातयो बान्धवाः कुतः || १-६२-४
त्रातुम् अर्हसि माम् सौंय धर्मेण मुनिपुंगव |

त्राता त्वम् हि नरश्रेष्ठ सर्वेषाम् त्वम् हि भावनः || १-६२-५
राजा च कृतकार्यः स्यात् अहम् दीर्घ आयुः अव्ययः |
स्वर्ग लोकम् उपाश्नीयाम् तपः तप्त्वा हि अनुत्तमम् || १-६२-६

स मे नाथो हि अनाथस्य भव भव्येन चेतसा |
पिता इव पुत्रम् धर्माअत्मन् त्रातुम् अर्हसि किल्बिषात् || १-६२-७

तस्य तत् वचनम् श्रुत्वा विश्वामित्रो महातपाः |
सान्त्वयित्वा बहु विधम् पुत्रान् इदम् उवाच ह || १-६२-८

यत् कृते पितरः पुत्रान् जनयन्ति शुभ अर्थिनः |
पर लोक हित अर्थाय तस्य कालो अयम् आगतः || १-६२-९

अयम् मुनि सुतो बालो मत्तः शरणम् इच्छति |
अस्य जीवित मात्रेण प्रियम् कुरुत पुत्रकाः || १-६२-१०

सर्वे सुकृत कर्माणः सर्वे धर्म परायणाः |
पशु भूता नरेन्द्रस्य तृप्तिम् अग्नेः प्रयच्छत || १-६२-११

नाथनान् च शुनःशेपो यज्ञः च अविघ्नतो भवेत् |
देवताः तर्पिताः च स्युः मम च अपि कृतम् वचः || १-६२-१२

मुनेः तु वचनम् श्रुत्वा मधुष्यन्द आदयः सुताः |
स अभिमानम् नरश्रेष्ठ स लीलम् इदम् अब्रुवन् || १-६२-१३

कथम् आत्म सुतान् हित्वा त्रायसे अन्य सुतम् विभो |
अकार्यम् इव पश्यामः श्व मांसम् इव भोजने || १-६२-१४

तेषाम् तत् वचनम् श्रुत्वा पुत्राणाम् मुनिपुंगवः |
क्रोध संरक्त नयनो व्याहर्तुम् उपचक्रमे || १-६२-१५

निःसाध्वसम् इदम् प्रोक्तम् धर्मात् अपि विगर्हितम् |
अतिक्रंय तु मत् वाक्यम् दारुणम् रोम हर्षणम् || १-६२-१६

श्व मांस भोजिनः सर्वे वासिष्ठा इव जातिषु |
पूर्णम् वर्ष सहस्रम् तु पृथिव्याम् अनुवत्स्यथ || १-६२-१७

कृत्वा शाप समायुक्तान् पुत्रान् मुनिवरः तदा |
शुनःशेपम् उवाच आर्तम् कृत्वा रक्षाम् निरामयाम् || १-६२-१८

पवित्र पाशैर् बद्धो रक्त माल्य अनुलेपनः |
वैष्णवम् यूपम् आसाद्य वाग्भिः अग्निम् उदाहर || १-६२-१९

इमे च गाथे द्वे दिव्ये गायेथा मुनि पुत्रक |
अंबरीषस्य यज्ञे अस्मिन् ततः सिद्धिम् अवाप्स्यसि || १-६२-२०

शुनःशेपो गृहीत्वा ते द्वे गाथे सुसमाहितः |
त्वरया राज सिंहम् तम् अंबरीषम् उवाच ह || १-६२-२१

राज सिंह महाबुद्धे शीघ्रम् गच्छावहे वयम् |
निवर्तयस्व राजेन्द्र दीक्षाम् च समुदाहर || १-६२-२२

तत् वाक्यम् ऋषि पुत्रस्य श्रुत्वा हर्ष समन्वितः |
जगाम नृपतिः शीघ्रम् यज्ञ वाटम् अतन्द्रितः || १-६२-२३

सदस्य अनुमते राजा पवित्र कृत लक्षणम् |
पशुम् रक्त अंबरम् कृत्वा यूपे तम् समबन्धयत् || १-६२-२४

स बद्धो वाग्भिः अग्र्याभिः अभितुष्टाव वै सुरौ |
इन्द्रम् इन्द्र अनुजम् चैव यथावत् मुनि पुत्रकः || १-६२-२५

ततः प्रीतः सहस्र अक्षो रहस्य स्तुति तोषितः |
दीर्घम् आयुः तदा प्रादात् शुनःशेपाय राघव || १-६२-२६

स च राजा नरश्रेष्ठ यज्ञस्य च समाप्तवान् |
फलम् बहु गुणम् राम सहस्राक्ष प्रसादजम् || १-६२-२७

विश्वामित्रो अपि धर्मात्मा भूयः तेपे महातपाः |
पुष्करेषु नरश्रेष्ठ दश वर्ष शतानि च || १-६२-२८

...
इति वाल्मीकि रामायणे आदि काव्ये बाल काण्डे द्वि षष्टितमः सर्गः


Sarga 063

पूर्णे वर्ष सहस्रे तु व्रत स्नातम् महामुनिम् |
अभ्यागच्चन् सुराः सर्वे तपः फल चिकीर्षवः || १-६३-१

अब्रवीत् सु महातेजा ब्रह्मा सु रुचिरम् वचः |
ऋषिः त्वम् असि भद्रम् ते स्व अर्जितैः कर्मभिः शुभैः || १-६३-२

तम् एवम् उक्त्वा देवेशः त्रिदिवम् पुनः अभ्यगात् |
विश्वामित्रो महातेजा भूयः तेपे महत् तपः || १-६३-३

ततः कालेन महता मेनका परम अप्सराः |
पुष्करेषु नर श्रेष्ठ स्नातुम् समुपचक्रमे || १-६३-४

ताम् ददर्श महातेजा मेनकाम् कुशिक आत्मजः |
रूपेण अप्रतिमाम् तत्र विद्युतम् जलदे यथा || १-६३-५

दृष्ट्वा कन्दर्प वशगो मुनिः ताम् इदम् अब्रवीत् |
अप्सरः स्वागतम् ते अस्तु वस च इह मम आश्रमे || १-६३-६
अनुगृह्णीष्व भद्रम् ते मदनेन सु मोहितम् |

इति उक्ता सा वरारोहा तत्र वासम् अथ अकरोत् || १-६३-७
तपसो हि महाविघ्नो विश्वामित्रम् उपागतम् |
तस्याम् वसन्त्याम् वर्षाणि पंच पंच च राघव || १-६३-८
विश्वामित्र आश्रमे सौंय सुखेन व्यतिचक्रमुः |

अथ काले गते तस्मिन् विश्वामित्रो महामुनिः || १-६३-९
स व्रीड इव संवृत्तः चिन्ता शोक परायणः |
बुद्धिर् मुनेः समुत्पन्ना स अमर्षा रघुनंदन || १-६३-१०

सर्वम् सुराणाम् कर्म एतत् तपो अपहरणम् महत् |
अहो रात्रा अपदेशेन गताः संवत्सरा दश || १-६३-११
काम मोह अभिभूतस्य विघ्नो अयम् प्रत्युपस्थितः |

स विनिःश्वसन् मुनिवरः पश्चात्तापेन दुःखितः || १-६३-१२
भीताम् अप्सरसम् दृष्ट्वा वेपन्तीम् प्रांजलिम् स्थिताम् |
मेनकाम् मधुरैः वाक्यैः विसृज्य कुशिक आत्मजः || १-६३-१३
उत्तरम् पर्वतम् राम विश्वामित्रो जगाम ह |

स कृत्वा नैष्ठिकीम् बुद्धिम् जेतु कामो महायशाः || १-६३-१४
कौशिकी तीरम् आसाद्य तपः तेपे दुरासदम् |

तस्य वर्ष सहस्राणि घोरम् तप उपासतः || १-६३-१५
उत्तरे पर्वते राम देवतानाम् अभूत् भयम् |

अमंत्रयन् समागंय सर्वे स ऋषि गणाः सुराः || १-६३-१६
महर्षि शब्दम् लभताम् साधु अयम् कुशिक आत्मजः |

देवतानाम् वचः श्रुत्वा सर्व लोक पितामहः || १-६३-१७
अब्रवीत् मधुरम् वाक्यम् विश्वामित्रम् तपो धनम् |

महर्षे स्वागतम् वत्स तपसा उग्रेण तोषितः || १-६३-१८
महत्त्वम् ऋषि मुख्यत्वम् ददामि तव कौशिक |

ब्रह्मणः स वचः श्रुत्वा विश्वामित्रः तपो धनः || १-६३-१९
प्रांजलिः प्रणतो भूत्वा प्रत्युवाच पितामहम् |

ब्रह्मर्षि शब्दम् अतुलम् स्व अर्जितैः कर्मभिः शुभैः || १-६३-२०
यदि मे भगवान् आह ततो अहम् विजित इन्द्रियः |

तम् उवाच ततो ब्रह्मा न तावत् त्वम् जित इन्द्रियः || १-६३-२१
यतस्व मुनि शार्दूल इति उक्त्वा त्रिदिवम् गतः |

विप्रस्थितेषु देवेषु विश्वामित्रो महामुनिः || १-६३-२२
ऊर्ध्व बाहुः निरालंबो वायु भक्षः तपः चरन् |

धर्मे पंच तपा भूत्वा वर्षासु आकाश संश्रयः || १-६३-२३
शिशिरे सलिले शायी रात्रि अहानि तपो धनः |
एवम् वर्ष सहस्रम् हि तपो घोरम् उपागमत् || १-६३-२४

तस्मिन् संतप्यमाने तु विश्वामित्रे महामुनौ |
संतापः सुमहान् आसीत् सुराणाम् वासवस्य च || १-६३-२५

रंभाम् अप्सरसम् शक्रः सह सर्वैः मरुत् गणैः |
उवाच आत्म हितम् वाक्यम् अहितम् कौशिकस्य च || १-६३-२६

----
इति वाल्मीकि रामायणे आदि काव्ये बाल काण्डे त्रि षष्टितमः सर्गः


Sarga 064

सुर कार्यम् इदम् रंभे कर्तव्यम् सुमहत् त्वया |
लोभनम् कौशिकस्य इह काम मोह समन्वितम् || १-६४-१

तथा उक्ता स अप्सरा राम सहस्राक्षेण धीमता |
व्रीडिता प्रांजलिः वाक्यम् प्रत्युवाच सुर ईश्वरम् || १-६४-२

अयम् सुर पते घोरो विश्वामित्रो महामुनिः |
क्रोधम् उत्स्रच्यते घोरम् मयि देव न संशयः || १-६४-३
ततो हि मे भयम् देव प्रसादम् कर्तुम् अर्हसि |

एवम् उक्तः तया राम स भयम् भीतया तदा || १-६४-४
ताम् उवाच सहस्राक्षो वेपमानाम् कृतांजलिम् |

मा भैषी रंभे भद्रम् ते कुरुष्व मम शासनम् || १-६४-५
कोकिलो हृदय ग्राही माधवे रुचिर द्रुमे |
अहम् कंदर्प सहितः स्थास्यामि तव पार्श्वतः || १-६४-६

त्वम् हि रूपम् बहु गुणम् कृत्वा परम भास्वरम् |
तम् ऋषिम् कौशिकम् रंभे भेदयस्व तपस्विनम् || १-६४-७

सा श्रुत्वा वचनम् तस्य कृत्वा रूपम् अनुत्तमम् |
लोभयामास ललिता विश्वामित्रम् शुचि स्मिता || १-६४-८

कोकिलस्य तु शुश्राव वल्गु व्याहरतः स्वनम् |
संप्रहृष्टेन मनसा स एनाम् अन्वैक्षत || १-६४-९

अथ तस्य च शब्देन गीतेन अप्रतिमेन च |
दर्शनेन च रंभाया मुनिः संदेहम् आगतः || १-६४-१०

सहस्राक्षस्य तत् कर्म विज्ञाय मुनिपुंगवः |
रंभाम् क्रोध समाविष्टः शशाप कुशिक आत्मजः || १-६४-११

यत् माम् लोभयसे रंभे काम क्रोध जय एषिणम् |
दश वर्ष सहस्राणि शैली स्थास्यसि दुर्भगे || १-६४-१२

ब्राह्मणः सुमहातेजाः तपो बल समन्वितः |
उद्धरिष्यति रंभे त्वाम् मत् क्रोध कलुषी कृताम् || १-६४-१३

एवम् उक्त्वा महातेजा विश्वामित्रो महामुनिः |
अशक्नुवन् धारयितुम् कोपम् संतापम् आगतः || १-६४-१४

तस्य शापेन महता रम्भा शैली तदा अभवत् |
वचः श्रुत्वा च कन्दर्पो महर्षेः स च निर्गतः || १-६४-१५

कोपेन स महातेजाः तपो अपहरणे कृते |
इन्द्रियैर् अजितै राम न लेभे शान्तिम् आत्मनः || १-६४-१६

बभूव अस्य मनः चिंता तपो अपहरणे कृते |
न एव क्रोधम् गमिष्यामि न च वक्ष्ये कथंचन || १-६४-१७

अथवा न उच्छासिष्यामि संवत्स्र शतानि अपि |
अहम् हि शोषयिष्यामि आत्मानम् विजितेन्द्रियः || १-६४-१८

तावत् यावत् हि मे प्राप्तम् ब्राह्मण्यम् तपसा आर्जितम् |
अनुच्छ्वसन् अभुंजाः तिष्ठेयम् शाश्वती समाः || १-६४-१९
न हि मे तप्यमानस्य क्षयम् यास्यन्ति मूर्तयः |

एवम् वेअर्ष शस्रस्य दीक्षाम् स मुनिपुंगवः |
चकार प्रतिमाम् लोके प्रतिज्ञाम् रघुन्ंदन || १-६४-२०

...
इति वाल्मीकि रामायणे आदि काव्ये बाल काण्डे चतुः षष्टितमः सर्गः


Sarga 065

अथ हैमवतीम् राम दिशम् त्यक्त्वा महामुनिः |
पूर्वाम् दिशम् अनुप्राप्य तपः तेपे सुदारुणम् || १-६५-१

मौनम् वर्ष सहस्रस्य कृत्वा व्रतम् अनुत्तमम् |
चकार अप्रतिमम् राम तपः परम दुष्करम् || १-६५-२

पूर्णे वर्ष सहस्रे तु काष्ठ भूतम् महामुनिम् |
विघ्नैः बहुभिः आधूतम् क्रोधो न अंतरम् आविशत् || १-६५-३
सः कृत्वा निश्चयम् राम तप आतिष्टत् अव्ययम् |

तस्य वर्ष सहस्रस्य व्रते पूर्णे महाव्रतः || १-६५-४
भोक्तुम् आरब्धवान् अन्नम् तस्मिन् काले रघूत्तम |
इन्द्रो द्विजातिः भूत्वा तम् सिद्ध अन्नम् अयाचत् || १-६५-५

तस्मैः दत्त्वा तदा सिद्धम् सर्वम् विप्राय निश्चितः |
निःषेषिते अन्ने भगवान् अभुक्त्वा इव महातपाः || १-६५-६
न किंचित् अवदत् विप्रम् मौन व्रतम् उपास्थितः |
तथा एव आसीत् पुनः मौनम् अनुच्छ्वासम् चकार ह || १-६५-७

अथ वर्ष सहस्रम् च न उच्छ्वसन् मुनिपुंगवः |
तस्य अनुच्छ्वसमानस्य मूर्ध्नि धूमो व्यजायत || १-६५-८
त्रै लोक्यम् येन संभ्रांतम् आतापितम् इव अभवत् |

ततो देवर्षि गन्धर्वाः पन्नग उरग राक्षसाः || १-६५-९
मोहिता तपसा तस्य तेजसा मंदरश्मयः |
कश्मल उपहताः सर्वे पितामहम् अथ अब्रुवन् || १-६५-१०

बहुभिः कारणैः देव विश्वामित्रो महामुनिः |
लोभितः क्रोधितः चैव तपसा च अभिवर्धते || १-६५-११

न हि अस्य वृजिनम् किंचित् दृश्यते सूक्ष्मम् अपि अथ |
न दीयते यदि तु अस्य मनसा यत् अभीप्सितम् || १-६५-१२
विनाशयति त्रैलोक्यम् तपसा स चर अचरम् |

व्याकुलाः च दिशः सर्वा न च किंचित् प्रकाशते || १-६५-१३
सागराः क्षुभिताः सर्वे विशीर्यन्ते च पर्वताः |

प्रकंपते च वसुधा वायुः वाति इह संकुलः || १-६५-१४
ब्रह्मन् नप्रतिजानीमो नास्तिको जायते जनः |

सम्मूढम् इव त्रैलोक्यम् संप्रक्षुभित मानसम् || १-६५-१५
भास्करो निष्प्रभः चैव महर्षेः तस्य तेजसा |

बुद्धिम् न कुरुते यावत् नाशे देव महामुनिः || १-६५-१६
तावत् प्रसादो भगवान् अग्नि रूपो महाद्युतिः |

काल अग्निना यथा पूर्वम् त्रैलोक्यम् दह्यते अखिलम् || १-६५-१७
देव राज्यम् चिकीर्षेत दीयताम् अस्य यत् मतम् |

ततः सुर गणाः सर्वे पितामह पुरोगमाः || १-६५-१८
विश्वामित्रम् महात्मानम् वाक्यम् मधुरम् अब्रुवन् |

ब्रह्मर्षे स्वागतम् ते अस्तु तपसा स्म सु तोषिताः || १-६५-१९
ब्राह्मण्यम् तपसा उग्रेण प्राप्तवान् असि कौशिक |

दीर्घम् आयुः च ते ब्रह्मन् ददामि स मरुद् गणः || १-६५-२०
स्वस्ति प्राप्नुहि भद्रम् ते गच्छ सौंय यथा सुखम् |

पितामह वचः श्रुत्वा सर्वेषाम् त्रिदिव ओकसाम् || १-६५-२१
कृत्वा प्रणामम् मुदितो व्याजहार महामुनिः |

ब्राह्मण्यम् यदि मे प्राप्तम् दीर्घम् आयुः तथैव च || १-६५-२२
ॐ कारो अथ वषट् कारो वेदाः च वरयन्तु माम् |

क्षत्र वेदविदाम् श्रेष्ठो ब्रह्म वेदविदाम् अपि || १-६५-२३
ब्रह्म पुत्रो वसिष्ठो माम् एवम् वदतु देवताः |
यदि अयम् परमः कामः कृतो यान्तु सुरर्षभाः || १-६५-२४

ततः प्रसादितो देवैः वसिष्ठो जपताम् वरः |
सख्यम् चकार ब्रह्मर्षिः एवम् अस्तु इति च अब्रवीत् || १-६५-२५

ब्रह्मर्षिः त्वम् न संदेहः सर्वम् संपद्यते तव |
इति उक्त्वा देवताः च अपि सर्वा जग्मुः यथा आगतम् || १-६५-२६

विश्वामित्रो अपि धर्मात्मा लब्ध्वा ब्राह्मण्यम् उत्तमम् |
पूजयामास ब्रह्मर्षिम् वसिष्ठम् जपताम् वरम् || १-६५-२७

कृत कामो महीम् सर्वाम् चचार तपसि स्थितः |
एवम् तु अनेन ब्राह्मण्यम् प्राप्तम् राम महात्मना || १-६५-२८

एष राम मुनि श्रेष्ठ एष विग्रहवान् तपः |
एष धर्मः परो नित्यम् वीर्यस्य एष परायणम् || १-६५-२९

एवम् उक्त्वा महातेजा विरराम द्विजोत्तमः |
शतानंद वचः श्रुत्वा राम लक्ष्मण संनिधौ ||१-६५-३०
जनकः प्रांजलिः वाक्यम् उवाच कुशिकाअत्मजम् |

धन्यो अस्मि अनुगृहीतो अस्मि यस्य मे मुनिपुंगव || १-६५-३१
यज्ञम् काकुत्स्थ सहितः प्राप्तवान् असि कौशिक |

पावितो अहम् त्वया ब्रह्मन् दर्शनेन महामुने || १-६५-३२
गुणा बहु विधाः प्राप्ताः तव संदर्शनात् मया |

विस्तरेण च वै ब्रह्मन् कीर्त्यमानम् महत्तपः || १-६५-३३
श्रुतम् मया महातेजो रामेण च महात्मना |

सदस्यैः प्राप्य च सदः श्रुताः ते बहवो गुणाः || १-६५-३४
अप्रमेयम् तपः तुभ्यम् अप्रमेयम् च ते बलम् |
अप्रमेया गुणाः चैव नित्यम् ते कुशिकात्मज || १-६५-३५

तृप्तिः आश्चर्य भूतानाम् कथानाम् न अस्ति मे विभो |
कर्म कालो मुनि श्रेष्ठ लम्बते रवि मण्डलम् || १-६५-३६

श्वः प्रभाते महातेजो द्रष्टुम् अर्हसि माम् पुनः |
स्वागतम् जपताम् श्रेष्ठ माम् अनुज्ञातुम् अर्हसि || १-६५-३७

एवम् उक्तो मुनिवरः प्रशस्य पुरुषर्षभम् |
विससर्ज आशु जनकम् प्रीतम् प्रीतिमान् तदाअ || १-६५-३८

एवम् उक्त्वा मुनि श्रेष्ठम् वैदेहो मिथिला अधिपः |
प्रदक्षिणम् चकार आशु स उपाध्यायः स बांधवः || १-६५-३९

विश्वामित्रो अपि धर्मात्मा सह रामः स लक्ष्मणः |
स्वम् वासम् अभिचक्राम पूज्यमानो महर्षिभिः || १-६५-४०

...
इति वाल्मीकि रामायणे आदि काव्ये बाल काण्डे पंच षष्टितमः सर्गः


Sarga 066

ततः प्रभाते विमले कृत कर्मा नराधिपः |
विश्वामित्रम् महात्मानम् आजुहाव स राघवम् || १-६६-१

तम् अर्चयित्वा धर्माअत्मा शास्त्र दृष्टेन कर्मणा |
राघवौ च महात्मानौ तदा वाक्यम् उवाच ह || १-६६-२

भगवन् स्वागतम् ते अस्तु किम् करोमि तव अनघ |
भवान् आज्ञापयतु माम् आज्ञाप्यो भवता हि अहम् || १-६६-३

एवम् उक्तः स धर्मात्मा जनकेन महात्मना |
प्रत्युवाच मुनिर् वीरम् वाक्यम् वाक्य विशारदः || १-६६-४

पुत्रौ दशरथस्य इमौ क्षत्रियौ लोक विश्रुतौ |
द्रष्टु कामौ धनुः श्रेष्ठम् यत् एतत् त्वयि तिष्ठति || १-६६-५

एतत् दर्शय भद्रम् ते कृत कामौ नृप आत्मजौ |
दर्शनात् अस्य धनुषो यथा इष्टम् प्रतियास्यतः || १-६६-६

एवम् उक्तः तु जनकः प्रत्युवाच महामुनिम् |
श्रूयताम् अस्य धनुषो यत् अर्थम् इह तिष्ठति || १-६६-७

देवरात इति ख्यातो निमेः ज्येष्ठो मही पतिः |
न्यासो अयम् तस्य भगवन् हस्ते दत्तो महात्मना || १-६६-८

दक्ष यज्ञ वधे पूर्वम् धनुः आयंय वीर्यवान् |
रुद्रः तु त्रिदशान् रोषात् स लीलम् इदम् अब्रवीत् || १-६६-९

यस्मात् भाग अर्थिनो भागान् न अकल्पयत मे सुराः |
वर अंगानि महाअर्हाणि धनुषा शातयामि वः || १-६६-१०

ततो विमनसः सर्वे देवा वै मुनिपुंगव |
प्रसादयन्ति देवेशम् तेषाम् प्रीतो अभवत् भवः || १-६६-११

प्रीति युक्तः तु सर्वेषाम् ददौ तेषाम् महात्मनाम् |
तत् एतत् देवदेवस्य धनू रत्नम् महात्मनः || १-६६-१२
न्यासभूतम् तदा न्यस्तम् अस्माकम् पूर्वजे विभो |

अथ मे कृषतः क्षेत्रम् लांगलात् उत्थिता मम || १-६६-१३
क्षेत्रम् शोधयता लब्ध्वा नाम्ना सीता इति विश्रुता |

भू तलात् उत्थिता सा तु व्यवर्धत मम आत्मजा || १-६६-१४
वीर्य शुल्का इति मे कन्या स्थापिता इयम् अयोनिजा |

भूतलात् उत्थिताम् ताम् तु वर्धमानाम् मम आत्मजाम् || १-६६-१५
वरयामासुः आगम्य राजानो मुनिपुंगव |

तेषाम् वरयताम् कन्याम् सर्वेषाम् पृथिवीक्षिताम् || १-६६-१६
वीर्य शुल्का इति भगवन् न ददामि सुताम् अहम् |

ततः सर्वे नृपतयः समेत्य मुनिपुंगव || १-६६-१७
मिथिलाम् अभ्युपागंय वीर्यम् जिज्ञासवः तदा |

तेषाम् जिज्ञासमानानाम् शैवम् धनुः उपाहृतम् || १-६६-१८
न शेकुः ग्रहणे तस्य धनुषः तोलने अपि वा |

तेषाम् वीर्यवताम् वीर्यम् अल्पम् ज्ञात्वा महामुने || १-६६-१९
प्रत्याख्याता नृपतयः तन् निबोध तपोधन |

ततः परम कोपेन राजानो मुनिपुंगव || १-६६-२०
अरुन्धन् मिथिलाम् सर्वे वीर्य संदेहम् आगताः |

आत्मानम् अवधूतम् ते विज्ञाय मुनिपुंगव || १-६६-२१
रोषेण महता आविष्टाः पीडयन् मिथिलाम् पुरीम् |

ततः संवत्सरे पूर्णे क्षयम् यातानि सर्वशः || १-६६-२२
साधनानि मुनिश्रेष्ठ ततो अहम् भृश दुःखितः |

ततो देव गणान् सर्वान् तपसा अहम् प्रसादयम् || १-६६-२३
ददुः च परम प्रीताः चतुरंग बलम् सुराः |

ततो भग्ना नृपतयो हन्यमाना दिशो ययुः || १-६६-२४
अवीर्या वीर्य संदिग्धा स अमात्याः पाप कारिणः |

तत् एतत् मुनिशार्दूल धनुः परम भास्वरम् || १-६६-२५
राम लक्ष्मणयोः च अपि दर्शयिष्यामि सुव्रत |

यदि अस्य धनुषो रामः कुर्यात् आरोपणम् मुने |
सुताम् अयोनिजाम् सीताम् दद्याम् दाशरथेः अहम् || १-६६-२६

----
इति वाल्मीकि रामायणे आदि काव्ये बाल काण्डे षट् षष्टितमः सर्गः


Sarga 067

जनकस्य वचः श्रुत्वा विश्वामित्रो महामुनिः |
धनुर् दर्शय रामाय इति ह उवाच पार्थिवम् || १-६७-१

ततः स राजा जनकः सचिवान् व्यादिदेश ह |
धनुर् आनीयताम् दिव्यम् गन्ध माल्य अनुलेपितम् || १-६७-२

जनकेन समादिष्ठाः सचिवाः प्राविशन् पुरम् |
तत् धनुः पुरतः कृत्वा निर्जग्मुः अमित औजसः || १-६७-३
नृणाम् शतानि पंचाशत् व्यायतानाम् महात्मनाम् |
मंजूषाम् अष्ट चक्राम् ताम् समूहुः ते कथंचन || १-६७-४

ताम् आदाय तु मंजूषाम् आयसीम् यत्र तत् धनुः |
सुरोपमम् ते जनकम् ऊचुः नृपति मन्त्रिणः || १-६७-५

इदम् धनुर् वरम् राजन् पूजितम् सर्व राजभिः |
मिथिला अधिप राज इन्द्र दर्शनीयम् यत् इच्छसि || १-६७-६

तेषाम् नृपो वचः श्रुत्वा कृत अंजलिः अभाषत |
विश्वामित्रम् महात्मानम् तौ उभौ राम लक्ष्मणौ || १-६७-७

इदम् धनुर् वरम् ब्रह्मन् जनकैः अभिपूजितम् |
राजभिः च महा वीर्यैः अशक्तैः पूरितम् तदा || १-६७-८

न एतत् सुर गणाः सर्वे स असुरा न च राक्षसाः |
गंधर्व यक्ष प्रवराः स किन्नर महोरगाः || १-६७-९
क्व गतिः मानुषाणाम् च धनुषो अस्य प्रपूरणे |
आरोपणे समायोगे वेपने तोलने अपि वा || १-६७-१०

तत् एतत् धनुषाम् श्रेष्ठम् आनीतम् मुनिपुंगव |
दर्शय एतत् महाभाग अनयोः राज पुत्रयोः || १-६७-११

विश्वामित्रः स रामः तु श्रुत्वा जनक भाषितम् |
वत्स राम धनुः पश्य इति राघवम् अब्रवीत् || १-६७-१२

महर्षेः वचनात् रामो यत्र तिष्ठति तत् धनुः |
मंजूषाम् ताम् अपावृत्य दृष्ट्वा धनुः अथ अब्रवीत् || १-६७-१३

इदम् धनुर्वरम् ब्रह्मन् संस्पृशामि इह पाणिना |
यत्नवान् च भविष्यामि तोलने पूरणे अपि वा || १-६७-१४

बाढम् इति एव तम् राजा मुनिः च समभाषत |
लीलया स धनुर् मध्ये जग्राह वचनात् मुनेः || १-६७-१५

पश्यताम् नृ सहस्राणाम् बहूनाम् रघुनंदनः |
आरोपयत् स धर्मात्मा स लीलम् इव तत् धनुः || १-६७-१६

आरोपयित्वा मौर्वीम् च पूरयामास वीर्यवान् |
तत् बभंज धनुर् मध्ये नरश्रेष्ठो महायशाः || १-६७-१७

तस्य शब्दो महान् आसीत् निर्घात सम निःस्वनः |
भूमि कंपः च सुमहान् पर्वतस्य इव दीर्यतः || १-६७-१८

निपेतुः च नराः सर्वे तेन शब्देन मोहिताः |
व्रजयित्वा मुनि वरम् राजानम् तौ च राघवौ || १-६७-१९

प्रति आश्वस्तो जने तस्मिन् राजा विगत साध्वसः |
उवाच प्रांजलिः वाक्यम् वाक्यज्ञो मुनिपुंगवम् || १-६७-२०

भगवन् दृष्ट वीर्यो मे रामो दशरथ आत्मजः |
अति अद्भुतम् अचिंत्यम् च अतर्कितम् इदम् मया || १-६७-२१

जनकानाम् कुले कीर्तिम् आहरिष्यति मे सुता |
सीता भर्तारम् आसाद्य रामम् दशरथ आत्मजम् || १-६७-२२

मम सत्या प्रतिज्ञा सा वीर्य शुल्का इति कौशिक |
सीता प्राणैः बहुमता देया रामाय मे सुता || १-६७-२३

भवतो अनुमते ब्रह्मन् शीघ्रम् गच्छंतु मंत्रिणः |
मम कौशिक भद्रम् ते अयोध्याम् त्वरिता रथैः || १-६७-२४

राजानम् प्रश्रितैः वाक्यैः आनयंतु पुरम् मम |
प्रदानम् वीर्य शुक्लायाः कथयंतु च सर्वशः || १-६७-२५

मुनि गुप्तौ च काकुत्स्थौ कथयंतु नृपाय वै |
प्रीति युक्तम् तु राजानम् आनयंतु सु शीघ्र गाः || १-६७-२६

कौशिकः च तथा इति आह राजा च आभाष्य मंत्रिणः |
अयोध्याम् प्रेषयामास धर्मात्मा कृत शासनान् |
यथा वृत्तम् समाख्यातुम् आनेतुम् च नृपम् तथा || १-६७-२७

---
इति वाल्मीकि रामायणे आदि काव्ये बाल काण्डे सप्त षष्टितमः सर्गः


Sarga 068

जनकेन समादिष्टा दूताः ते क्लान्त वाहनाः |
त्रि रात्रम् उषिता मार्गे ते अयोध्याम् प्राविशन् पुरीम् || १-६८-१

ते राज वचनात् गत्वा राजवेश्म प्रवेशिताः |
ददृशुः देव संकाशम् वृद्धम् दशरथम् नृपम् || १-६८-२

बद्ध अंजलि पुटाः सर्वे दूता विगत साध्वसाः |
राजानम् प्रश्रितम् वाक्यम् अब्रुवन् मधुर अक्षरम् || १-६८-३

मैथिलो जनको राजा स अग्नि होत्र पुरस्कृतः |
मुहुर् मुहुर् मधुरया स्नेह संरक्तया गिरा || १-६८-४
कुशलम् च अव्ययम् चैव स उपाध्याय पुरोहितम् |
जनकः त्वाम् महाराज पृच्छते स पुरः सरम् || १-६८-५

पृष्ट्वा कुशलम् अव्यग्रम् वैदेहो मिथिलाधिपः |
कौशिक अनुमते वाक्यम् भवन्तम् इदम् अब्रवीत् || १-६८-६

पूर्वम् प्रतिज्ञा विदिता वीर्य शुल्का मम आत्मजा |
राजानः च कृत अमर्षा निर्वीर्या विमुखी कृताः || १-६८-७

सा इयम् मम सुता राजन् विश्वामित्र पुरस्कृतैः |
यदृच्छया आगतैः वीरैः निर्जिता तव पुत्रकैः || १-६८-८

तत् च रत्नम् धनुर् दिव्यम् मध्ये भग्नम् महात्मना |
रामेण हि महाबाहो महत्याम् जन संसदि || १-६८-९

अस्मै देया मया सीता वीर्य शुल्का महात्मने |
प्रतिज्ञाम् तर्तुम् इच्छामि तत् अनुज्ञातुम् अर्हसि || १-६८-१०

स उपाध्यायो महाराज पुरोहित पुरस्कृतः |
शीघ्रम् आगच्छ भद्रम् ते द्रष्टुम् अर्हसि राघवौ || १-६८-११

प्रतिज्ञाम् मम राजेन्द्र निर्वर्तयितुम् अर्हसि |
पुत्रयोः उभयोः एव प्रीतिम् त्वम् अपि लप्स्यसे || १-६८-१२

एवम् विदेह अधिपतिः मधुरम् वाक्यम् अब्रवीत् |
विश्वामित्र अभ्यनुज्ञातः शताअनन्द मते स्थितः || १-६८-१३

दूत वाक्यम् तु तत् श्रुत्वा राजा परम हर्षितः |
वसिष्ठम् वामदेवम् च मंत्रिणः च एवम् अब्रवीत् || १-६८-१४

गुप्तः कुशिक पुत्रेण कौसल्य आनन्द वर्धनः |
लक्ष्मणेन सह भ्रात्रा विदेहेषु वसति असौ || १-६८-१५

दृष्ट वीर्यः तु काकुत्स्थो जनकेन महात्मना |
संप्रदानम् सुतायाः तु राघवे कर्तुम् इच्छति || १-६८-१६

यदि वो रोचते वृत्तम् जनकस्य महात्मनः |
पुरीम् गच्छामहे शीघ्रम् मा भूत् कालस्य पर्ययः || १-६८-१७

मंत्रिणो बाढम् इति आहुः सह सर्वैः महर्षिभिः |
सु प्रीतः च अब्रवीत् राजा श्वः यात्रा इति च मंत्रिणः || १-६८-१८

मंत्रिणः तु नरेन्द्रस्य रात्रिम् परम सत्कृताः |
ऊषुः प्रमुदिताः सर्वे गुणैः सर्वैः समन्विताः || १-६८-१९

-----
इति वाल्मीकि रामायणे आदि काव्ये बाल काण्डे अष्ट षष्टितमः सर्गः


Sarga 069

ततो रात्र्याम् व्यतीतायाम् स उपाध्यायः स बान्धवः |
राजा दशरथो हृष्टः सुमंत्रम् इदम् अब्रवीत् || १-६९-१

अद्य सर्वे धन अध्यक्षा धनम् आदाय पुष्कलम् |
व्रजंति अग्रे सु विहिता नाना रत्न समन्विताः || १-६९-२

चतुरंग बलम् च अपि शीघ्रम् निर्यातु सर्वशः |
मम आज्ञा समकालम् च यानम् युग्मम् अनुत्तमम् || १-६९-३

वसिष्ठो वामदेवः च जाबालिः अथ काश्यपः |
मार्कण्डेयः च दीर्घायुः ऋषिः कात्यायनः तथा || १-६९-४
एते द्विजाः प्रयान्तु अग्रे स्यंदनम् योजयस्व मे |
यथा काल अत्ययो न स्यात् दूता हि त्वरयन्ति माम् || १-६९-५

वचनात् च नरेन्द्रस्य सेना च चतुरंगिणी |
राजानम् ऋषिभिः सार्धम् व्रजंतम् पृष्ठतो अन्वगात् || १-६९-६

गत्वा चतुर् अहम् मार्गम् विदेहान् अभ्युपेयिवान् |
राजा तु जनकः श्रीमान् श्रुत्वा पूजाम् अकल्पयत् || १-६९-७

ततो राजानम् आसाद्य वृद्धम् दशरथम् नृपम् |
जनको मुदितो राजा हर्षम् च परमम् ययौ || १-६९-८

उवाच वचनम् श्रेष्ठो नरश्रेष्ठम् मुदा अन्वितम् |
स्वागतम् ते नरश्रेष्ठः दिष्ट्या प्राप्तो असि राघव || १-६९-९
पुत्रयोः उभयोः प्रीतिम् लप्स्यसे वीर्य निर्जिताम् |

दिष्ट्या प्राप्तो महातेजा वसिष्ठो भगवान् ऋषिः || १-६९-१०
सह सर्वैः द्विज श्रेष्ठैः देवैः इव शतक्रतुः |

दिष्ट्या मे निर्जिता विघ्ना दिष्ट्या मे पूजितम् कुलम् || १-६९-११
राघवैः सह संबंधात् वीर्य श्रेष्ठैः महात्मभिः |

श्वः प्रभाते नरेन्द्र त्वम् सम्वर्तयितुम् अर्हसि || १-६९-१२
यज्ञस्य अन्ते नरश्रेष्ठ विवाहम् ऋषि सत्तमैः |

तस्य तत् वचनम् श्रुत्वा ऋषि मध्ये नराधिपः || १-६९-१३
वाक्यम् वाक्यविदाम् श्रेष्ठः प्रत्युवाच महीपतिम् |

प्रतिग्रहो दातृ वशः श्रुतम् एतत् मया पुरा || १-६९-१४
यथा वक्ष्यसि धर्मज्ञ तत् करिष्यामहे वयम् |

तत् धर्मिष्ठम् यशस्यम् च वचनम् सत्य वादिनः || १-६९-१५
श्रुत्वा विदेह अधिपतिः परम् विस्मयम् आगतः |

ततः सर्वे मुनि गणाः परस्पर समागमे || १-६९-१६
हर्षेण महता युक्ताः ताम् निशाम् अवसन् सुखम् |

अथ रामो महातेजा लक्ष्मणेन समम् ययौ || १-६९-१७
विश्वामित्रम् पुरस्कृत्य पितुः पादौ उपस्पृशन् |

राजा च राघवौ पुत्रौ निशांय परिहर्षितः || १-६९-१८
उवास परम प्रीतो जनकेन सुपूजितः |

जनको अपि महातेजाः क्रिया धर्मेण तत्त्ववित् |
यज्ञस्य च सुताभ्याम् च कृत्वा रात्रिम् उवास ह || १-६९-१९

-----
इति वाल्मीकि रामायणे आदि काव्ये बाल काण्डे एको न सप्ततितमः सर्गः

Sarga 070


ततः प्रभाते जनकः कृत कर्मा महर्षिभिः |
उवाच वाक्यम् वाक्यज्ञः शतानंदम् पुरोहितम् || १-७०-१

भ्राता मम महातेजा यवीयान् अतिधार्मिकः |
कुशध्वज इति ख्यातः पुरीम् अध्यवसत् शुभाम् || १-७०-२
वार्या फलक पर्यन्ताम् पिबन् इक्षुमतीम् नदीम् |
सांकाश्याम् पुण्य संकाशाम् विमानम् इव पुष्पकम् || १-७०-३

तम् अहम् द्रष्टुम् इच्छामि यज्ञ गोप्ता स मे मतः |
प्रीतिम् सो अपि महातेजा इमाम् भोक्ता मया सह || १-७०-४

एवम् उक्तो तु वचने शतानंदस्य संनिधौ |
आगताः केचिद् अव्यग्रा जनकः तान् समादिशत् || १-७०-५

शासनात् तु नरेन्द्रस्य प्रययुः शीघ्र वाजिभिः |
समानेतुम् नरव्याघ्रम् विष्णुम् इन्द्र आज्ञया यथा || १-७०-६

संकास्याम् ते समागंय ददृशुः च कुश्ध्वजम् |
न्यवेदयन् यथा वृत्तम् जनकस्य च चिन्तितम् || १-७०-७

तद् वृत्तम् नृपतिः श्रुत्वा दूत श्रेष्ठैः महा जवैः |
आज्ञया तु नरेन्द्रस्य आजगाम कुशध्वजः || १-७०-८

स ददर्श महात्मानम् जनकम् धर्म वत्सलम् |
सो अभिवाद्य शतानंदम् जनकम् च अति धार्मिकम् || १-७०-९
राज अर्हम् परमम् दिव्यम् आसनम् च अध्यरोहत |

उपविष्टौ उभौ तौ तु भ्रातरौ अमित ओजसौ || १-७०-१०
प्रेषयामासतुः वीरौ मन्त्रि श्रेष्ठम् सुदामनम् |

गच्छ मंत्रि पते शीघ्रम् इक्ष्वाकम् अमित प्रभम् || १-७०-११
आत्मजैः सह दुर्धर्षम् आनयस्व स मंत्रिणम् |

औपकार्याम् स गत्वा तु रघूणाम् कुल वर्धनम् || १-७०-१२
ददर्श शिरसा च एनम् अभिवाद्य इदम् अब्रवीत् |

अयोध्या अधिपते वीर वैदेहो मिथिला अधिपः || १-७०-१३
स त्वाम् द्रष्टुम् व्यवसितः स उपाध्याय पुरोहितम् |

मंत्रि श्रेष्ठ वचः श्रुत्वा राजा स ऋषि गणः तदा || १-७०-१४
स बन्धुः अगमत् तत्र जनको यत्र वर्तते |

राजा च मंत्रि सहितः स उपाध्यायः स बांधवः || १-७०-१५
वाक्यम् वाक्य विदाम् श्रेष्ठो वैदेहम् इदम् अब्रवीत् |

विदितम् ते महाराज इक्ष्वाकु कुल दैवतम् || १-७०-१६
वक्ता सर्वेषु कृत्येषु वसिष्ठो भगवान् ऋषिः |

विश्वामित्र अभ्यनुज्ञातः सह सर्वैः महर्षिभिः || १-७०-१७
एष वक्ष्यति धर्मात्मा वसिष्ठो मे यथा क्रमम् |
तूष्णीम् भूते दशरथे वसिष्ठो भगवान् ऋषिः || १-७०-१८
उवाच वाक्यम् वाक्यज्ञो वैदेहम् स पुरोधसाम् |

अव्यक्त प्रभवो ब्रह्मा शाश्वतो नित्य अव्ययः || १-७०-१९
तस्मात् मरीचिः संजज्ञे मरीचेः कश्यपः सुतः |
विवस्वान् कश्यपात् जज्ञे मनुर् वैवस्वतः स्मृतः || १-७०-२०

मनुः प्रजापतिः पूर्वम् इक्ष्वाकुः च मनोः सुतः |
तम् इक्ष्वाकुम् अयोध्यायाम् राजानम् विद्धि पूर्वकम् || १-७०-२१

इक्ष्वाकोः तु सुतः श्रीमान् कुक्षिः इति एव विश्रुतः |
कुक्षेः अथ आत्मजः श्रीमान् विकुक्षिः उपपद्यत || १-७०-२२

विकुक्षेः तु महातेजा बाणः पुत्रः प्रतापवान् |
बाणस्य तु महातेजा अनरण्यः प्रतापवान् || १-७०-२३

अनरण्यात् पृथुः जज्ञे त्रिशंकुः तु पृथोः सुतः |
त्रिशंकोः अभवत् पुत्रो धुन्धुमारः महायशाः || १-७०-२४

धुन्धुमारात् महातेजा युवनाश्वो महारथः |
युवनाश्व सुतः असीत् मान्धाता पृथिवी पतिः || १-७०-२५

मान्धातुः तु सुतः श्रीमान् सुसन्धिः उदपद्यत |
सुसंधेः अपि पुत्रौ द्वौ ध्रुवसंधिः प्रसेनजित् || १-७०-२६

यशस्वी ध्रुवसंधेः तु भरतो नाम नामतः |
भरतात् तु महातेजा असितो नाम जायत || १-७०-२७

यस्य एते प्रति राजन उदपत्यन्त शात्रवः |
हैहय तालजंघाः च शूराः च शशबिंद्वः || १-७०-२८

तान् च स प्रति युद्ध्यन् वै युद्धे राजा प्रवासितः |
हिमवन्तम् उपागंय भार्याभ्याम् सहितः तदा || १-७०-२९

असितो अल्प बलो राजा काल धर्मम् उपेयिवान् |
द्वे च अस्य भार्ये गर्भिण्यै बभूवतुः इति श्रुति || १-७०-३०
एका गर्भ विनाश अर्थम् सपत्नै सगरम् ददौ |

ततः शैलवरे रंये बभूव अभिरतो मुनिः || १-७०-३१
भार्गव च्यवनो नाम हिमवंतम् उपाश्रितः |

तत्र च एका महाभागा भार्गवम् देव वर्चसम् || १-७०-३२
ववन्दे पद्म पत्राक्षी कांक्षन्ती सुतम् उत्तमम् |

तम् ऋषिम् सा अभ्युपगंय कालिन्दी च अभ्यवादत || १-७०-३३
स ताम् अभ्यवदत् विप्रः पुत्र ईप्सुम् पुत्र जन्मनि |

तव कुक्षौ महाभागे सु पुत्रः सु महाबलः || १-७०-३४
महावीर्यो महातेजा अचिरात् संजनिष्यति |
गरेण सहितः श्रीमान् मा शुचः कमलेक्षणे || १-७०-३५

च्यवनम् च नमस्कृत्य राजपुत्री पतिव्रता |
पत्या विरहिता तस्मात् पुत्रम् देवी व्यजायत || १-७०-३६

सपत्न्या तु गरः तस्यैः दत्तो गर्भ जिघांसया |
सह तेन गरेण एव संजातः सगरोइ अभवत् || १-७०-३७

सगरस्य अस्य असमंजः तु असमंजात् अथ अंशुमान् |
दिलीपो अंशुमतः पुत्रो दिलीपस्य भगीरथः || १-७०-३८

भगीरथात् ककुत्स्थः च ककुत्स्थस्य रघुः तथा |
रघोः तु पुत्रः तेजस्वी प्रवृद्धः पुरुषादकः || १-७०-३९
कल्माषपादो हि अभवत् तस्मात् जातः तु शङ्खणः |

सुदर्शनः शंखणस्य अग्निवर्णः सुदर्शनात् || १-७०-४०
शीघ्रगः तु अग्निवर्णस्य शीघ्रगस्य मरुः सुतः |
मरोः प्रशुश्रुकः तु आसीत् अंबरीषः प्रशुश्रुकात् || १-७०-४१

अंबरीषस्य पुत्रो अभूत् नहुषः च महीपतिः |
नहुषस्य ययातिः तु नाभागः तु ययाति जः || १-७०-४२

नाभागस्य भभूव अज अजात् दशरथो अभवत् |
अस्मात् दशरथात् जातौ भ्रातरौ राम लक्ष्मणौ || १-७०-४३

आदि वंश विशुद्धानाम् राज्ञाम् परम धर्मिणाम् |
इक्ष्वाकु कुल जातानाम् वीराणाम् सत्य वादिनाम् || १-७०-४४
राम लक्ष्मणयोः अर्थे त्वत् सुते वरये नृप |
सदृशाभ्याम् नरश्रेष्ठ सदृशे दातुम् अर्हसि || १-७०-४५

...
इति वाल्मीकि रामायणे आदि काव्ये बाल काण्डे सप्ततितमः सर्गः

Sarga 071


एवम् ब्रुवाणम् जनकः प्रत्युवाच कृतांजलिः |
श्रोतुम् अर्हसि भद्रम् ते कुलम् नः परिकीर्तितम् || १-७१-१

प्रदाने हि मुनि श्रेष्ठ कुलम् निरवशेषतः |
वक्तव्यम् कुल जातेन तन् निबोध महामुने || १-७१-२

राजा अभूत् त्रिषु लोकेषु विश्रुतः स्वेन कर्मणा |
निमिः परम धर्मात्मा सर्व सत्त्ववताम् वरः || १-७१-३

तस्य पुत्रो मिथिः नाम जनको मिथि पुत्रकः |
प्रथमो जनको नाम जनकात् अपि उदावसुः || १-७१-४

उदावसोः तु धर्मात्मा जातो वै नन्दिवर्धनः |
नन्दिवर्धन पुत्रः तु सुकेतुः नाम नामतः || १-७१-५

सुकेतोः अपि धर्मात्मा देवरातो महाबलः |
देवरातस्य राजर्षेः बृहद्रथ इति स्मृउतः || १-७१-६

बृहद्रथस्य शूरो अभूत् महावीरः प्रतापवान् |
महावीरस्य धृतिमान् सुधृतिः सत्य विक्रमः || १-७१-७

सुधृतेः अपि धर्मात्मा धृष्टकेतुः सु धार्मिकः |
धृष्टकेतोः च राजर्षेः हर्यश्व इति विश्रुतः || १-७१-८

हर्यश्वस्य मरुः पुत्रो मरोः पुत्रः प्रतीन्धकः |
प्रतीन्धकस्य धर्मात्मा राजा कीर्तिरथः सुतः || १-७१-९

पुत्रः कीर्तिरथस्य अपि देवमीढ इति स्मृतः |
देवमीढस्य विबुधो विबुधस्य महीध्रकः || १-७१-१०

महीध्रक सुतो राजा कीर्तिरातो महाबलः |
कीर्ति रातस्य राजऋषेः महारोमा व्यजायत || १-७१-११

महारोम्णः तु धर्मात्मा स्वर्णरोमा व्यजायत |
स्वर्णरोम्णः तु राजर्षेः ह्रस्वरोमा व्यजायत || १-७१-१२

तस्य पुत्र द्वयम् जज्ञे धर्मज्ञस्य महात्मनः |
ज्येष्ठो अहम् अनुजो भ्राता मम वीरः कुशध्वज || १-७१-१३

माम् तु ज्येष्ठम् पिता राज्ये सो अभिषिच्य नराधिप |
कुशध्वजम् समावेश्य भारम् मयि वनम् गतः || १-७१-१४

वृद्धे पितरि स्वर् याते धर्मेण धुरम् आवहम् |
भ्रातरम् देव संकाशम् स्नेहात् पश्यन् कुशध्वजम् || १-७१-१५

कस्यचित् तु अथ कालस्य सांकाश्यात् अगमत् पुरात् |
सुधन्वा वीर्यवान् राजा मिथिलाम् अवरोधकः || १-७१-१६

स च मे प्रेषयामास शैवम् धनुः अनुत्तमम् |
सीता कन्या च पद्माक्षी मह्यम् वै दीयताम् इति || १-७१-१७

तस्य अप्रदानात् ब्रह्मर्षे युद्धम् आसीत् मया सह |
स हतो अभिमुखो राजा सुधन्वा तु मया रणे || १-७१-१८

निहत्य तम् मुनिश्रेष्ठ सुधन्वानम् नराधिपम् |
सांकाश्ये भ्रातरम् शूरम् अभ्यषिंचम् कुशध्वजम् || १-७१-१९

कनीयान् एष मे भ्राता अहम् ज्येष्ठो महामुने |
ददामि परम प्रीतो वध्वौ ते मुनिपुंगव || १-७१-२०
सीताम् रामाय भद्रम् ते ऊर्मिलाम् लक्ष्मणाय वै |

वीर्य शुल्काम् मम सुताम् सीताम् सुर सुत उपमाम् || १-७१-२१
द्वितीयाम् ऊर्मिलाम् चैव त्रिः वदामि न संशयः |
ददामि परम प्रीतो वध्वौ ते मुनिपुंगव || १-७१-२२

राम लक्ष्मणयो राजन् गो दानम् कारयस्व ह |
पितृ कार्यम् च भद्रम् ते ततो वैवाहिकम् कुरु || १-७१-२३

मघा हि अद्य महाबाहो तृतीये दिवसे प्रभो |
फल्गुन्याम् उत्तरे राजन् तस्मिन् वैवाहिकम् कुरु |
राम लक्ष्मणयोः अर्थे दानम् कार्यम् सुखोदयम् || १-७१-२४

...
इति वाल्मीकि रामायणे आदि काव्ये बाल काण्डे एक सप्ततितमः सर्गः


Sarga 072

तम् उक्तवंतम् वैदेहम् विश्वामित्रो महामुनिः |
उवाच वचनम् वीरम् वसिष्ठ सहितो नृपम् || १-७२-१

अचिंत्यानि अप्रमेयाणि कुलानि नरपुंगव |
इक्ष्वाकूणाम् विदेहानाम् न एषाम् तुल्यो अस्ति कश्चन || १-७२-२

सदृशो धर्म संबन्धः सदृशो रूप संपदा |
राम लक्ष्मणयो राजन् सीता च ऊर्मिलया सह || १-७२-३

वक्तव्यम् च नर श्रेष्ठ श्रूयताम् वचनम् मम |
भ्राता यवीयान् धर्मज्ञ एष राजा कुशध्वजः || १-७२-४

अस्य धर्मात्मनो राजन् रूपेण अप्रतिमम् भुवि |
सुता द्वयम् नरश्रेष्ठ पत्नि अर्थम् वरयामहे || १-७२-५

भरतस्य कुमारस्य शत्रुघ्नस्य च धीमतः |
वरयेम सुते राजन् तयोः अर्थे महात्मनोः || १-७२-६

पुत्रा दशरथस्य इमे रूप यौवन शालिनः |
लोक पाल समाः सर्वे देव तुल्य पराक्रमाः || १-७२-७

उभयोः अपि राजेन्द्र संबन्धेन अनुबध्यताम् |
इक्ष्वाकु कुलम् अव्यग्रम् भवतः पुण्य कर्मणः || १-७२-८

विश्वामित्र वचः श्रुत्वा वसिष्ठस्य मते तदा |
जनकः प्रांजलिः वाक्यम् उवाच मुनिपुंगवौ || १-७२-९

कुलम् धन्यम् इदम् मन्ये येषाम् तौ मुनिपुंगवौ |
सदृशम् कुल संबन्धम् यत् आज्ञापयथः स्वयम् || १-७२-१०

एवम् भवतु भद्रम् वः कुशध्वज सुते इमे |
पत्न्यौ भजेताम् सहितौ शत्रुघ्न भरतौ उभौ || १-७२-११

एक अह्ना राज पुत्रीणाम् चतसॄणाम् महामुने |
पाणीन् गृह्णन्तु चत्वारो राज पुत्रा महाबलाः || १-७२-१२

उत्तरे दिवसे ब्रह्मन् फल्गुनीभ्याम् मनीषिणः |
वैवाहिकम् प्रशंसन्ति भगो यत्र प्रजापतिः || १-७२-१३

एवम् उक्त्वा वचः सौंयम् प्रत्युत्थाय कृतांजलिः |
उभौ मुनि वरौ राजा जनको वाक्यम् अब्रवीत् || १-७२-१४

परो धर्मः कृतो मह्यम् शिष्यो अस्मि भवतोः सदा |
इमानि आसन मुख्यानि आस्यताम् मुनिपुंगवौ || १-७२-१५

यथा दशरथस्य इयम् तथा अयोध्या पुरी मम |
प्रभुत्वे न अस्ति सन्देहो यथा अर्हम् कर्तुम् अर्हथः || १-७२-१६

तथा ब्रुवति वैदेहे जनके रघु नंदनः |
राजा दशरथो हृष्टः प्रत्युवाच मही पतिम् || १-७२-१७

युवाम् असंख्येय गुणौ भ्रातरौ मिथिलेश्वरौ |
ऋषयो राज संघाः च भवद्भ्याम् अभिपूजिताः || १-७२-१८

स्वस्ति प्राप्नुहि भद्रम् ते गमिष्यामः स्वम् आलयम् |
श्राद्ध कर्माणि विधिवत् विधास्य इति च अब्रवीत् || १-७२-१९

तम् आपृष्ट्वा नर पतिम् राजा दशरथः तदा |
मुनीन्द्रौ तौ पुरस्कृत्य जगाम आशु महायशाः || १-७२-२०

स गत्वा निलयम् राजा श्राद्धम् कृत्वा विधानतः |
प्रभाते काल्यम् उत्थाय चक्रे गो दानम् उत्तमम् || १-७२-२१

गवाम् शत सहस्रम् च ब्राह्मणेभ्यो नराधिपः |
एक एकशो ददौ राजा पुत्रान् उद्धिश्य धर्मतः || १-७२-२२

सुवर्ण शृंगयः संपन्नाः स वत्साः कांस्य दोहनाः |
गवाम् शत सहस्राणि चत्वारि पुरुष ऋषभः || १-७२-२३
वित्तम् अन्यत् च सु बहु द्विजेभ्यो रघु नंदनः |
ददौ गो दानम् उद्दिश्य पुत्राणाम् पुत्र वत्सलः || १-७२-२४

स सुतैः कृत गो दानैः वृतः सः नृपतिः तदा |
लोक पालैः इव आभाति वृतः सौंयः प्रजापतिः || १-७२-२५
...
इति वाल्मीकि रामायणे आदि काव्ये बाल काण्डे द्वि सप्ततितमः सर्गः


Sarga 073

यस्मिन् तु दिवसे राजा चक्रे गो दानम् उत्तमम् |
तस्मिन् तु दिवसे शूरो युधाजित् समुपेयिवान् || १-७३-१

पुत्रः केकय राजस्य साक्षात् भरत मातुलः |
दृष्ट्वा पृष्ट्वा च कुशलम् राजानम् इदम् अब्रवीत् || १-७३-२

केकय अधिपती राजा स्नेहात् कुशलम् अब्रवीत् |
येषाम् कुशलकामो असि तेषाम् संप्रति अनामयम् || १-७३-३

स्वस्रीयम् मम राजेन्द्र द्रष्टु कामो महीपतिः |
तत् अर्थम् उपयातो अहम् अयोध्याम् रघुनंदन || १-७३-४

श्रुत्वा तु अहम् अयोध्यायाम् विवाह अर्थम् तव आत्मजान् |
मिथिलाम् उपयातान् तु त्वया सह महीपते || १-७३-५
त्वरया अभुपयातो अहम् द्रष्टु कामः स्वसुः सुतम् |

अथ राजा दशरथः प्रिय अतिथिम् उपस्थितम् || १-७३-६
दृष्ट्वा परम सत्कारैः पूजार्हम् समपूजयत् |

ततः ताम् उषितो रात्रिम् सह पुत्रैः महात्मभिः || १-७३-७
प्रभाते पुनः उत्थाय कृत्वा कर्माणि तत्त्ववित् |
ऋषीन् तदा पुरस्कृत्य यज्ञ वाटम् उपागमत् || १-७३-८

युक्ते मुहूर्ते विजये सर्व आभरण भूषितैः |
भ्रातृभिः सहितो रामः कृत कौतुक मंगलः || १-७३-९
वसिष्ठम् पुरतः कृत्वा महर्षीन् अपरान् अपि |

वशिष्टःओ भगवान् एत्य वैदेहम् इदम् अब्रवीत् || १-७३-१०
राजा दशरथो राजन् कृत कौतुक मन्गलैः |
पुत्रैः नर वर श्रेष्ठ दातारम् अभिकांक्षते || १-७३-११

दातृ प्रतिग्रहीतृभ्याम् सर्व अर्थाः संभवन्ति हि |
स्वधर्मम् प्रतिपद्यस्व कृत्वा वैवाह्यम् उत्तमम् || १-७३-१२

इति उक्तः परम उदारो वसिष्ठेन महात्मना |
प्रत्युवाच महातेजा वाक्यम् परम धर्मवित् || १-७३-१३

कः स्थितः प्रतिहारो मे कस्य आज्ञा संप्रतीक्ष्यते |
स्व गृहे को विचारो अस्ति यथा राज्यम् इदम् तव || १-७३-१४

कृत कौतुक सर्वस्वा वेदि मूलम् उपागताः |
मम कन्या मुनिश्रेष्ठ दीप्ता वह्नेः इव अर्चिषः || १-७३-१५

सद्यो अहम् त्वत् प्रतीक्षो अस्मि वेद्याम् अस्याम् प्रतिषितः |
अविघ्नम् कुरुताम् राजा किम् अर्थम् हि विलम्ब्यते || १-७३-१६

तत् वाक्यम् जनकेन उक्तम् श्रुत्वा दशरथः तदा |
प्रवेशयामास सुतान् सर्वान् ऋषि गणान् अपि || १-७३-१७

ततो राजा विदेहानाम् वशिष्ठम् इदम् अब्रवीत् |
कारयस्व ऋषे सर्वान् ऋषिभिः सह धार्मिक || १-७३-१८
रामस्य लोक रामस्य क्रियाम् वैवाहिकीम् प्रभो |

तथा इति उक्त्वा तु जनकम् वशिष्टःओ भगवान् ऋषिः || १-७३-१९
विश्वामित्रम् पुरस्कृत्य शतानंदम् च धार्मिकम् |
प्रपा मध्ये तु विधिवत् वेदीम् कृत्वा महातपाः || १-७३-२०
अलम् चकार ताम् वेदीम् गन्ध पुष्पैः समंततः |
सुवर्ण पालिकाभिः च चित्र कुम्भैः च स अंकुरैः || १-७३-२१
अंकुर आढ्यैः शरावैः च धूप पात्रैः स धूपकैः |
शंख पात्रैः श्रुवैः स्रुग्भिः पात्रैः अर्घ्यादि पूजितैः || १-७३-२२
लाज पूर्णैः च पात्रीभिः रक्षितैः अपि संस्कृतैः |

दर्भैः समैः समास्तीर्य विधिवत् मंत्र पुरस्कृतम् || १-७३-२३
अग्निम् आधाय तम् वेद्याम् विधि मंत्र पूर्वकम् |
जुहाव अग्नौ महातेजा वशिष्ठो मुनिपुंगव || १-७३-२४

ततः सीताम् समानीय सर्व आभरण भुषिताम् |
समक्षम् अग्नेः संस्थाप्य राघव अभिमुखे तदा || १-७३-२५
अब्रवीत् जनको राजा कौसल्य आनंद वर्धनम् |

इयम् सीता मम सुता सह धर्म चरी तव || १-७३-२६
प्रतीच्छ च एनाम् भद्रम् ते पाणिम् गृह्णीष्व पाणिना |

साधु साधु इति देवानाम् ऋषीणाम् वदताम् तदा || १-७३-२८
देव दुंदुभि निर्घोषः पुष्प वर्षम् महान् अभूत् |

एवम् दत्त्वा सुताम् सीताम् मंत्र उदक पुरस्कृताम् || १-७३-२९
अब्रवीत् जनको राजा हर्षेण अभिपरिप्लुत |

लक्ष्मण आगच्छ भद्रम् ते ऊर्मिलाम् उद्यताम् मया || १-७३-३०
प्रतीच्छ पाणिम् गृह्णीष्व मा भूत् कालस्य पर्ययः |

तम् एवम् उक्त्वा जनको भरतम् च अभ्यभाषत || १-७३-३१
गृहाण पाणिम् माण्डव्याः पाणिना रघुनंदन |

शत्रुघ्नम् च अपि धर्माअत्मा अब्रवीत् मिथिलेश्वरः || १-७३-३२
श्रुतकीर्तेः महाबाहो पाणिम् गृह्णीष्व पाणिना |

सर्वे भवन्तः सौंयाः च सर्वे सुचरित व्रताः || १-७३-३३
पत्नीभिः सन्तु काकुत्स्था मा भूत् कालस्य पर्ययः |

जनकस्य वचः श्रुत्वा पाणीन् पाणिभिः अस्पृशन् || १-७३-३४
चत्वारः ते चतसॄणाम् वसिष्ठस्य मते स्थिताः |

अग्निम् प्रदक्षिणम् कृत्वा वेदिम् राजानम् एव च || १-७३-३५
ऋषीन् चैव महात्मानः सह भार्या रघु उद्वहाः |
यथा उक्तेन तथा चक्रुः विवाहम् विधि पूर्वकम् || १-७३-३६

पुष्पवृष्टिर्महत्यासीदन्तरिक्षात्सुभास्वरा |
दिव्यदुन्दुभिनिर्घोषैर्गीतवादित्रनिःस्वनैः || - यद्वा -
पुष्प वृष्टिः महति आसीत् अंतरिक्षात् सु भास्वरा |
दिव्य दुन्दुभि निर्घोषैः गीत वादित्र निःस्वनैः || १-७३-३७
ननृतुः च अप्सरः संघा गन्धर्वाः च जगुः कलम् |
विवाहे रघु मुख्यानाम् तद् अद्भुतम् अदृश्यत || १-७३-३८

ईदृशे वर्तमाने तु तूर्य उद्घुष्ट निनादिते |
त्रिः अग्निम् ते परिक्रंय ऊहुः भार्या महौजसः || १-७३-३९

अथ उपकार्याम् जग्मुः ते स दारा रघुनंदनाः |
राजा अपि अनुययौ पश्यन् स ऋषि संघः स बान्धवः || १-७३-४०

...
इति वाल्मीकि रामायणे आदि काव्ये बाल काण्डे त्रि सप्ततितमः सर्गः


Sarga 074

अथ रात्र्याम् व्यतीतायाम् विश्वामित्रो महामुनिः |
आपृष्ट्वा तौ च राजानौ जगाम उत्तर पर्वतम् || १-७४-१

विश्वामित्रो गते राजा वैदेहम् मिथिला अधिपम् |
आपृष्ट्व इव जगाम आशु राजा दशरथः पुरीम् || १-७४-२

अथ राजा विदेहानाम् ददौ कन्या धनम् बहु |
गवाम् शत सहस्राणि बहूनि मिथिलेश्वरः || १-७४-३
कंबलानाम् च मुख्यानाम् क्षौमान् कोटि अंबराणि च |
हस्ति अश्व रथ पादातम् दिव्य रूपम् स्वलंकृतम् || १-७४-४
ददौ कन्या शतम् तासाम् दासी दासम् अनुत्तमम् |

हिरण्यस्य सुवर्णस्य मुक्तानाम् विद्रुमस्य च || १-७४-५
ददौ राजा सुसंहृष्टः कन्या धनम् अनुत्तमम् |

दत्त्वा बहु विधम् राजा समनुज्ञाप्य पार्थिवम् || १-७४-६
प्रविवेश स्व निलयम् मिथिलाम् मिथिलेश्वरः |

राजा अपि अयोध्या अधिपतिः सह पुत्रैः महात्मभिः || १-७४-७
ऋषीन् सर्वान् पुरस्कृत्य जगाम स बल अनुगः |

गच्छंतम् तु नरव्याघ्रम् स ऋषि संघम् स राघवम् || १-७४-८
घोराः तु पक्षिणो वाचो व्याहरन्ति समंततः |

भौमाः चैव मृगाः सर्वे गच्छन्ति स्म प्रदक्षिणम् || १-७४-९
तान् दृष्ट्वा राज शार्दूलो वसिष्ठम् पर्यपृच्छत |

असौंयाः पक्षिणो घोरा मृगाः च अपि प्रदक्षिणाः || १-७४-१०
किम् इदम् हृदय उत्कंपि मनो मम विषीदति |

राज्ञो दशरथस्य एतत् श्रुत्वा वाक्यम् महान् ऋषिः || १-७४-११
उवाच मधुराम् वाणीम् श्रूयताम् अस्य यत् फलम् |

उपस्थितम् भयम् घोरम् दिव्यम् पक्षि मुखात् च्युतम् || १-७४-१२
मृगाः प्रशमयन्ति एते संतापः त्यज्यताम् अयम् |

तेषाम् संवदताम् तत्र वायुः प्रादुर् बभूव ह || १-७४-१३
कंपयन् मेदिनीम् सर्वाम् पातयन् च महान् द्रुमान् |

तमसा संवृतः सूर्यः सर्वे न वेदिषुर् दिशः || १-७४-१४
भस्मना च आवृतम् सर्वम् सम्मूढम् इव तत् बलम् |

वसिष्ठ ऋषयः च अन्ये राजा च ससुतः तदा || १-७४-१५
स संज्ञा इव तत्र आसन् सर्वम् अन्यत् विचेतनम् |

तस्मिन् तमसि घोरे तु भस्म छन्न इव सा चमूः || १-७४-१६
ददर्श भीम संकाशम् जटा मण्डल धारिणम् |
भार्गवम् जमदग्ने अयम् राजा राज विमर्दनम् || १-७४-१७
कैलासम् इव दुर्धर्षम् काल अग्निम् इव दुःसहम् |
ज्वलंतम् इव तेजोभिः दुर् निरीक्ष्यम् पृथक् जनैः || १-७४-१८
स्कन्धे च आसज्य परशुम् धनुः विद्युत् गण उपमम् |
प्रगृह्य शरम् उग्रम् च त्रि पुर घ्नम् यथा शिवम् || १-७४-१९

तम् दृष्ट्वा भीम संकाशम् ज्वलंतम् इव पावकम् |
वसिष्ठ प्रमुखा विप्रा जप होम परायणाः || १-७४-२०
संगता मुनयः सर्वे संजजल्पुः अथो मिथः |

कच्चित् पितृ वध अमर्षी क्षत्रम् न उत्सादयिष्यति || १-७४-२१
पूर्वम् क्षत्र वधम् कृत्वा गत मन्युः गत ज्वरः |
क्षत्रस्य उत्सादनम् भूयो न खलु अस्य चिकीर्षितम् || १-७४-२२

एवम् उक्त्वा अर्घ्यम् आदाय भार्गवम् भीम दर्शनम् |
ऋषयो राम राम इति मधुरम् वाक्यम् अब्रुवन् || १-७४-२३

प्रतिगृह्य तु ताम् पूजाम् ऋषि दत्ताम् प्रतापवान् |
रामम् दाशरथिम् रामो जामदग्न्यो अभ्यभाषत || १-७४-२४
---
इति वाल्मीकि रामायणे आदि काव्ये बाल काण्डे चतुः सप्ततितमः सर्गः


Sarga 075

राम दाशरथे वीर वीर्यम् ते श्रूयते अद्भुतम् |
धनुषो भेदनम् चैव निखिलेन मया श्रुतम् || १-७५-१

तत् अद्भुतम् अचिंत्यम् च भेदनम् धनुषः तथा |
तत् श्रुत्वा अहम् अनुप्राप्तो धनुर् गृह्य अपरम् शुभम् || १-७५-२

तत् इदम् घोर संकाशम् जामदग्न्यम् महत् धनुः |
पूरयस्व शरेण एव स्व बलम् दर्शयस्व च || १-७५-३

तत् अहम् ते बलम् दृष्ट्वा धनुषो अपि अस्य पूरणे |
द्वंद्व युद्धम् प्रदास्यामि वीर्य श्लाघ्यम् अहम् तव || १-७५-४

तस्य तत् वचनम् श्रुत्वा राजा दशरथः तदा |
विषण्ण वदनो दीनः प्रांजलिः वाक्यम् अब्रवीत् || १-७५-५

क्षत्र रोषात् प्रशांतः त्वम् ब्राह्मणः च महातपाः |
बालानाम् मम पुत्राणाम् अभयम् दातुम् अर्हसि || १-७५-६

भार्गवाणाम् कुले जातः स्वाध्याय व्रत शालिनाम् |
सहस्राक्षे प्रतिज्ञाय शस्त्रम् प्रक्ष्द् इप्तवान् असि || १-७५-७

स त्वम् धर्म परो भूत्वा काश्यपाय वसुंधराम् |
दत्त्वा वनम् उपागंय महेन्द्र कृत केतनः || १-७५-८

मम सर्व विनाशाय संप्राप्तः त्वम् महामुने |
न च एकस्मिन् हते रामे सर्वे जीवामहे वयम् || १-७५-९

ब्रुवति एवम् दशरथे जामदग्न्यः प्रतापवान् |
अनादृत्य तु तत् वाक्यम् रामम् एव अभ्यभाषत || १-७५-१०

इमे द्वे धनुषी श्रेष्ठे दिव्ये लोक अभिपूजिते |
दृढे बलवती मुख्ये सुकृते विश्वकर्मणा || १-७५-११

अनिसृष्टम् सुरैः एकम् त्र्यम्बकाय युयुत्सवे |
त्रिपुर घ्नम् नरश्रेष्ठ भग्नम् काकुत्स्थ यत् त्वया || १-७५-१२

इदम् द्वितीयम् दुर्धर्षम् विष्णोर् दत्तम् सुरोत्तमैः |
तत् इदम् वैष्णवम् राम धनुः पर पुरम् जयम् || १-७५-१३
समान सारम् काकुत्स्थ रौद्रेण धनुषा तु इदम् |

तदा तु देवताः सर्वाः पृच्छन्ति स्म पितामहम् || १-७५-१४
शिति कण्ठस्य विष्णोः च बल अबल निरीक्षया |
अभिप्रायम् तु विज्ञाय देवतानाम् पितामहः || १-७५-१५
विरोधम् जनयामास तयोः सत्यवताम् वरः |

विरोधे तु महत् युद्धम् अभवत् रोम हर्षणम् || १-७५-१६
शिति कण्ठस्य विष्णोः च परस्पर जय एषिणोः |

तदा तु जृम्भितम् शैवम् धनुः भीम पराक्रमम् || १-७५-१७
हुम् कारेण महादेवः स्तम्भितो अथ त्रिलोचनः |

देवैः तदा समागंय स ऋषि सन्घैः स चारणैः || १-७५-१८
याचितौ प्रशमम् तत्र जग्मतुः तौ सुर उत्तमौ |

जृम्भितम् तत् धनुः दृष्ट्वा शैवम् विष्णु पराक्रमैः || १-७५-१९
अधिकम् मेनिरे विष्णुम् देवाः स ऋषि गणाः तदा |

धनू रुद्रः तु संक्रुद्धो विदेहेषु महायशाः || १-७५-२०
देवरातस्य राज ऋषेः ददौ हस्ते स सायकम् |

इदम् च वैष्णवम् राम धनुः पर पुरम् जयम् || १-७५-२१
ऋचीके भार्गवे प्रादात् विष्णुः स न्यासम् उत्तमम् |

ऋचीकः तु महातेजाः पुत्रस्य अप्रतिकर्मणः || १-७५-२२
पितुः मम ददौ दिव्यम् जमदग्नेः महात्मनः |

न्यस्त शस्त्रे पितरि मे तपो बल समन्विते || १-७५-२३
अर्जुनो विदधे मृत्युम् प्राकृताम् बुद्धिम् आस्थितः |

वधम् अप्रतिरूपम् तु पितुः श्रुत्वा सु दारुणम् |
क्षत्रम् उत्सादयन् रोषात् जातम् जातम् अनेकशः || १-७५-२४
पृथिवीम् च अखिलाम् प्राप्य काश्यपाय महात्मने |
यज्ञस्य अन्ते तदा राम दक्षिणाम् पुण्य कर्मणे || १-७५-२५
दत्त्वा महेन्द्र निलयः तपो बल समन्वितः |

श्रुत्वा तु धनुषो भेदम् ततो अहम् द्रुतम् आगतः || १-७५-२६
तत् एवम् वैष्णवम् राम पितृ पैतामहम् महत् |
क्षत्र धर्मम् पुरस् कृत्य गृह्णीष्व धनुर् उत्तमम् || १-७५-२७

योजयस्व धनुः श्रेष्ठे शरम् पर पुरम् जयम् |
यदि शक्तः असि काकुत्स्थ द्वन्द्वम् दास्यामि ते ततः || १-७५-२८

इति वाल्मीकि रामायणे आदि काव्ये बाल काण्डे पंच सप्ततितमः सर्गः


Sarga 076

श्रुत्वा तत् जामदग्न्यस्य वाक्यम् दाशरथिः तदा |
गौरवात् यंत्रित कथः पितू रामम् अथ अब्रवीत् || १-७६-१

कृतवान् अस्मि यत् कर्म श्रुतवान् असि भार्गव |
अनुरुन्ध्यामहे ब्रह्मन् पितुर् आनृण्यम् आस्थितः || १-७६-२

वीर्य हीनम् इव अशक्तम् क्षत्र धर्मेण भार्गव |
अवजानासि मे तेजः पश्य मे अद्य पराक्रमम् || १-७६-३

इति उक्त्वा राघवः क्रुद्धो भार्गवस्य वर आयुधम् |
शरम् च प्रतिजग्राह हस्तात् लघु पराक्रमः || १-७६-४

आरोप्य स धनू रामः शरम् सज्यम् चकार ह |
जामदग्न्यम् ततो रामम् रामः क्रुद्धो अब्रवीत् इदम् || १-७६-५

ब्राह्मणो असि इति पूज्यो मे विश्वामित्र कृतेन च |
तस्मात् शक्तो न ते राम मोक्तुम् प्राण हरम् शरम् || १-७६-६

इमाम् वा त्वत् गतिम् राम तपो बल समार्जितान् |
लोकान् अप्रतिमान् वा अपि हनिष्यामि यत् इच्छसि || १-७६-७

न हि अयम् वैष्णवो दिव्यः शरः पर पुरंजयः |
मोघः पतति वीर्येण बल दर्प विनाशनः || १-७६-८

वर आयुध धरम् रामम् द्रष्टुम् स ऋषि गणाः सुराः |
पितामहम् पुरस्कृत्य समेताः तत्र सर्वशः || १-७६-९
गंधर्व अप्सरसः चैव सिद्ध चारण किन्नराः |
यक्ष राक्षस नागाः च तत् द्रष्टुम् महत् अद्भुतम् || १-७६-१०

जडी कृते तदा लोके रामे वर धनुर् धरे |
निर्वीर्यो जामदग्न्यो असौ रमो रामम् उदैक्षत || १-७६-११

तेजोभिः हत वीर्यत्वात् जामदग्न्यो जडी कृतः |
रामम् कमल पत्र अक्षम् मन्दम् मन्दम् उवाच ह || १-७६-१२

काश्यपाय मया दत्ता यदा पूर्वम् वसुंधरा |
विषये मे न वस्तव्यम् इति माम् काश्यपो अब्रवीत् || १-७६-१३

सो अहम् गुरु वचः कुर्वन् पृथिव्याम् न वसे निशाम् |
तदा प्रभृति काकुत्स्थ कृता मे काश्यपस्य ह || १-७६-१४

तम् इमाम् मत् गतिम् वीर हन्तुम् न अर्हसि राघव |
मनो जवम् गमिष्यामि महेन्द्रम् पर्वत उत्तमम् || १-७६-१५

लोकाः तु अप्रतिमा राम निर्जिताः तपसा मया |
जहि तान् शर मुख्येन मा भूत् कालस्य पर्ययः || १-७६-१६

अक्षय्यम् मधु हन्तारम् जानामि त्वाम् सुरेश्वरम् |
धनुषो अस्य परामर्शात् स्वस्ति ते अस्तु परंतप || १-७६-१७

एते सुर गणाः सर्वे निरीक्षन्ते समागताः |
त्वाम् अप्रतिम कर्माणम् अप्रतिद्वन्द्वम् आहवे || १-७६-१८

न च इयम् तव काकुत्स्थ व्रीडा भवितुम् अर्हति |
त्वया त्रैलोक्य नाथेन यत् अहम् विमुखी कृतः || १-७६-१९

शरम् अप्रतिमम् राम मोक्तुम् अर्हसि सु व्रत |
शर मोक्षे गमिष्यामि महेन्द्रम् पर्वतोत्तमम् || १-७६-२०

तथा ब्रुवति रामे तु जामदग्न्ये प्रतापवान् |
रामो दाशरथिः श्रीमान् चिक्षेप शरम् उत्तमम् || १-७६-२१

स हतान् दृश्य रामेण स्वान् लोकान् तपसा आर्जितान् |
जामदग्न्यो जगाम आशु महेन्द्रम् पर्वतोत्तमम् || १-७६-२२

ततो वि तिमिराः सर्वा दिशा च उपदिशः तथा |
सुराः स ऋषि गणाः रामम् प्रशशंसुः उदायुधम् || १-७६-२३

रामम् दाशरथिम् रामो जामदग्न्यः प्रशस्य च |
ततः प्रदक्षिणी कृत्य जगाम आत्म गतिम् प्रभुः || १-७६-२४
-----
इति वाल्मीकि रामायणे आदि काव्ये बाल काण्डे षट् सप्ततितमः सर्गः


Sarga 077

गते रामे प्रशांत आत्मा रामो दाशरथिः धनुः |
वरुणाय अप्रमेयाय ददौ हस्ते महायशाः || १-७७-१

अभिवाद्य ततो रामो वसिष्ठ प्रमुखान् ऋषीन् |
पितरम् विह्वलम् दृष्ट्वा प्रोवाच रघुनंदनः || १-७७-२

जामदग्न्यो गतो रामः प्रयातु चतुर् अन्गिणी |
अयोध्या अभिमुखी सेना त्वया नाथेन पालिता || १-७७-३

रामस्य वचनम् श्रुत्वा राजा दशरथः सुतम् |
बाहुभ्याम् संपरिष्वज्य मूर्ध्नि उपाघ्राय राघवम् || १-७७-४
गतो राम इति श्रुत्वा हृष्टः प्रमुदितो नृपः |
पुनर्जातम् तदा मेने पुत्रम् आत्मानम् एव च || १-७७-५

चोदयामास ताम् सेनाम् जगाम आशु ततः पुरीम् |
पताका ध्वजिनीम् रंयाम् तूर्य उद् घुष्ट निनादिताम् || १-७७-६
सिक्त राज पथा रंयाम् प्रकीर्ण कुसुम उत्कराम् |
राज प्रवेश सुमुखैः पौरैः मंगल पाणिभिः || १-७७-७
संपूर्णाम् प्राविशत् राजा जन ओघैः समलंकृताम् |

पौरैः प्रति उद्गतो दूरम् द्विजैः च पुर वासिभिः || १-७७-८
पुत्रैः अनुगतः श्रीमान् श्रीमद्भिः च महायशाः |
प्रविवेश गृहम् राजा हिमवत् सदृशम् प्रियम् || १-७७-९

ननन्द स्वजनैः राजा गृहे कामैः सुपूजितः |
कौसल्या च सुमित्रा च कैकेयी च सुमध्यमा || १-७७-१०
वधू प्रतिग्रहे युक्ता याः च अन्या राज योषितः |

ततः सीताम् महाभागाम् ऊर्मिलाम् च यशस्विनीम् || १-७७-११
कुशध्वज सुते च उभे जगृहुः नृप योषितः |

मंगल आलापनैः होमैः शोभिताः क्षौम वाससः || १-७७-१२
देवत आयतनानि आशु सर्वाः ताः प्रत्यपूजयन् |

अभिवाद्य अभिवाद्यान् च सर्वा राज सुताः तदा || १-७७-१३
रेमिरे मुदिताः सर्वा भर्तृभिः सहिता रहः |

कृत दाराः कृत अस्त्राः च स धनाः स सुहृत् जनाः || १-७७-१४
शुश्रूषमाणाः पितरम् वर्तयन्ति नरर्षभाः |

कस्यचित् अथ कालस्य राजा दशरधः सुतम् || १-७७-१५
भरतम् कैकेयी पुत्रम् अब्रवीत् रघुन्ंदन |

अयम् केकय राजस्य पुत्रो वसति पुत्रक || १-७७-१६
त्वाम् नेतुम् आगतो वीरो युधाजित् मातुलः तव |

श्रुत्वा दशरथस्य एतत् भरतः कैकेयि सुतः || १-७७-१७
गमनाय अभिचक्राम शत्रुघ्न सहितः तदा |

आपृच्छ्य पितरम् शूरो रामम् च अक्लिष्ट कर्मणम् || १-७७-१८
मातॄः च अपि नरश्रेष्ट शत्रुघ्न सहितो ययौ |

युधाजित् प्राप्य भरतम् स शत्रुघ्नम् प्रहर्षितः || १-७७-१९
स्व पुरम् प्रविवेशत् वीरः पिता तस्य तुतोष ह |

गते च भरते रामो लक्ष्मणः च महाबलः || १-७७-२०
पितरम् देव संकाशम् पूजयामासतुः तदा |

पितुः आज्ञाम् पुरस्कृत्य पौर कार्याणि सर्वशः || १-७७-२१
चकार रामः सर्वाणि प्रियाणि च हितानि च |
मातृभ्यो मातृ कार्याणि कृत्वा परम यंत्रितः || १-७७-२२
गुरूणाम् गुरु कार्याणि काले काले अन्ववैक्षत |

एवम् दशरथः प्रीतो ब्राह्मणा नैगमाः तथा || १-७७-२३
रामस्य शील वृत्तेन सर्वम् विषय वासिनः |
तेषाम् अति यशा लोके रामः सत्य पराक्रमः || १-७७-२४
स्वयम्भूः इव भूतानाम् बभूव गुणवत्तरः |

रामः च सीतया सार्धम् विजहार बहून् ऋतून् || १-७७-२५
मनस्वी तद् गतमानस्य तस्या हृदि समर्पितः |

प्रिया तु सीता रामस्य दाराः पितृ कृता इति || १-७७-२६
गुणात् रूप गुणात् च अपि प्रीतिः भूयो अभिवर्धते |

तस्याः च भर्ता द्विगुणम् हृदये परिवर्तते || १-७७-२७
अन्तर् गतम् अपि व्यक्तम् आख्याति हृदयम् हृदा |

तस्य भूयो विशेषेण मैथिली जनक आत्मजा |
देवताभिः समा रूपे सीता श्रीः इव रूपिणी || १-७७-२८

तया स राज ऋषि सुतो अभिकामया
समेयिवान् उत्तम राज कन्यया |
अतीव रामः शुशुभे मुदा अन्वितो
विभुः श्रिया विष्णुः इव अमर ईश्वरः || १-७७-२९

-------
इति वाल्मीकि रामायणे आदि काव्ये बाल काण्डे सप्त सप्ततितमः सर्गः
